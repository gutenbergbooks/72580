<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of A vörös daru by Sári
Ferenczi</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2 {
 text-align: center;
 clear: both;
 line-height: 200%;
}

h2 {
 margin-top: 2em;
}

h2 span.smaller {
 font-size: 80%;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

.pagenum {
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.blockquot {
 margin-left: 10%;
 margin-right: 0%;
 text-align: justify;
 text-indent: 1.5em;
}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.poem {
 display: table;
 margin: auto;
 text-align: left;
}

.figcenter, .figcenter img {
 max-width: 100%;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}
/*]]>*/
</style>
</head>
<body>
<hr class="chap" />
<div class="chapter"></div>
<div class="figcenter"><img src="images/cover.jpg" alt="Cover"
title="" /></div>
<hr class="chap" />
<p class="center"><span class="caption-150">FERENCZI
SÁRI</span></p>
<h1>A VÖRÖS DARU</h1>
<p>&nbsp;</p>
<p>&nbsp;</p>
<p class="center"><span class="caption-large">BUDAPEST,</span></p>
<p class="center"><span class="caption">AZ ATHENAEUM IRODALMI ÉS
NYOMDAI R.-T. KIADÁSA</span></p>
<p class="center"><span class="caption">1919</span></p>
<p>&nbsp;</p>
<p class="center"><span class="caption">A BORÍTÉKOT BATÓ JÓZSEF
RAJZOLTA.</span></p>
<p>&nbsp;</p>
<p class="center"><span class="caption-small">9616. – Budapest, az
Athenaeum r.-t. könyvnyomdája.</span></p>
<hr class="chap" />
<div class="chapter">
<h2><span class="smaller">I. FEJEZET.</span><br />
Milyen is az a daru?</h2>
</div>
<p>1814 októberében beteljesedett az ország legbuzgóbb, legfőbb
óhajtása és egy hétfői nap estéjén, I. Ferenc császár megérkezett
Budára.</p>
<p>Másnap már reggeltől fogva audienciát tartott. Saját
huszárezredének egyenruhájában, kegyesen fogadta hű magyarjainak
hódolatát. Valamennyit elbűvölte szíves mosolyával, apró
igéreteivel, elragadó kedvességével, mindmegannyi jutalmával annak
a sok-sok áldozatnak, mit a hosszú napóleoni háborúk alatt hozott
az ország vérben, pénzben.</p>
<p>Pest ujjongva fogadta a császárt és lelkesedve készült az orosz
cár, meg a porosz király megérkezésének ünneplésére. Másnapra
várták őket, izgatott türelmetlenségben égtek a szívek, és kis
polgárasszonyok megmámorosodva álmodtak arról, hogy holnap
császárok veszik észre őket. A sorsnak minden lehetősége ott izzott
a levegőben. Napoleon Elba szigetén van és eljött a béke. Eljött a
béke, hogy ezer csudával árassza el Európát, eljött a béke, hogy
visszahozza az elvesztett vagyonokat, és elpusztítson jogtalanul
szerzett kincseket, eljött a béke, hogy letörölje az özvegyek
könnyeit és dédelgető apja legyen az árváknak. Eljött a béke,
mindent fölülmuló boldogságot igérő jóltevője a világnak, eljött és
elhozza majd biztosan minden <span class="pagenum"><a name="Page_4"
id="Page_4">-4-</a></span> igért kincsét Pestre is, hiszen itt a
császár, itt a magyar király és a Magyar Kurir november 1-én
megjelenő számában mindenki olvashatta széles e hazában, hogy: „Az
atyáskodó fejedelem mindjárt az első nap azzal mutatta meg
kegyelmes gondviselésének indulatját, hogy reggeltől fogva délután
két óráig, a hozzá folyamodó hív alattvalóit hallgatta“.</p>
<p>Zsúfolva is volt a nagy terem, hatalmasok és kicsinyek,
szegények és gazdagok lesték a pillanatot, hogy szemtől-szembe
lássák a császárt és előadhassák kéréseiket. Csataképek díszítették
a palota várótermének falát, de minden ütközetnél nagyobb ütközetet
készültek vívni sorsukkal a jelenlevők, akik izgatottan köhécselve
ismételték magukban mondanivalójukat. Nagy devócióval gyönyörködtek
közben, a falmelletti díszes asztalok üveglapján álló
porcellánfigurákban, melyek ilymódon teljesítették hivatásukat,
minthogy a bécsi gyárból azért kerültek ki a császári család apró,
színes szobrocskái, hogy finoman hódoló tiszteletet ébresszenek az
alattvalók szívében.</p>
<p>Délután két óráig mindenki bejutott a császárhoz. Nem egy
díszmagyarba öltözött hazafi lépte át zord arccal a fogadószoba
küszöbét és hagyta el néhány perc mulva ragyogó mosollyal. Ferenc
nagyon jól értette, hogyan kell megpuhítani egyéniségének
varázsával az elégedetleneket.</p>
<p>Az alakokkal díszített teremben, melynek falait németalföldi
kárpit borította, a vörös bársonytrón előtt, fekete karosszékben
ült a császár, kin sötétkék, zsinórozott, feszes huszárruha
volt.</p>
<p>Hosszú, sovány, borotvált arcán kisimult minden ránc, magas,
keskeny homlokáról eltüntek a történelemben annyit emlegetett híres
redők és szétálló zöldesszürke szemébe mosoly költözött.</p>
<p>Az ilyen népszerű audienciákat élvezte a császár, csak az
államügyeket nem szerette, a nagy eszmék és mélységek iránti érzék
hiányzott belőle. Titkos óráiban talán egy kicsi, politikai
gondolatoktól alig <span class="pagenum"><a name="Page_5" id=
"Page_5">-5-</a></span> érintett, német fejedelemségről álmodott,
ahol mint igazi Landesvater, íróasztala mellől, maga intézi országa
ügyeit, ahol mindenről értesülhet, ami birodalmában történik és a
legutolsó asszonyi pletyka szálait is ő gombolyítja fel fehér,
karcsú, fejedelmi ujjaival. Egy ilyen országban glóriát is font
volna homloka köré népének hálája és egyenként boldogított
alattvalói sohasem egyesültek volna ordító tömeggé, hogy jogot és
alkotmányt követeljenek tőle.</p>
<p>Két óra felé azért nagyon elfáradt Ferenc császár. Annyi idegen
arcot látott, annyiféle panaszt hallott, hogy belekábult. Hosszú
ujjú keskeny keze vértelenül, lankadtan pihent a szék karfáján. Egy
pillanatig senki sem jelentkezett, már azt hitte, nincs is több
kérelmező, midőn az ajtó ismét megnyilt és egy nagyorrú,
feketekabátos, különös fiatalember borult lábaihoz, olyasformán,
mint színpadi királyok elé, véres drámákban a halálraítéltek.</p>
<p>A császár elnevette magát és az ifjú előadta kérelmét. A pesti
német színház hősszerelmese volt, az udvari színházhoz való
szerződtetéséért könyörgött és hogy bebizonyítsa művészetét: nagyon
szeretett volna valamit szavalni. Ferenc kegyes hangulatban volt és
azt mondta neki, hogy csak szavaljon.</p>
<p>– <i>Ibikus darvai</i> – harsogta a színész.</p>
<p>Az első tizenhat sort türelmesen végig is hallgatta az uralkodó,
de aztán intett, hogy elég. Mindent megígért a fiatal nagyorrúnak
és az audienciának vége volt.</p>
<p>A császár átment dolgozószobájába, végigfeküdt kerevetén és
lehúnyta a szemét.</p>
<p>Gróf Sickingen, kedvence és belső kamarása, az ablaknál állt.
Bizalmas barátja volt a császárnak és míg a várkert októberi
köntösét nézte, a fejedelem rendes, gúnyos, száraz megjegyzéseire
várt. A császár azonban ezúttal furcsa kérdéssel lepte meg:
<span class="pagenum"><a name="Page_6" id=
"Page_6">-6-</a></span></p>
<p>– Milyen az a daru?</p>
<p>Sickingen közelebb lépett a császárhoz:</p>
<p>– Hogy jut eszébe felségednek most ez az állat?</p>
<p>– Szóval, azt sem tudja, hogy madár? – nevetett Ferenc.</p>
<p>A gróf nem jött zavarba, azért is szerette őt a császár, mert
igazi jó barátja tudott lenni.</p>
<p>– Ha eddig nem tudtam, most már tudom és köszönöm felségednek a
tanítást. Majd megnézzük valami könyvben, hogy milyen madár. A kis
főhercegek preceptora biztosan tud róla felvilágosítást adni,
mindjárt átküldök József nádor őfenségéhez, addig kérem felségedet,
kegyeskedjék türelemmel lenni.</p>
<p>Sickingen ezzel kilépett a mellékszobába, melyben két fiatal
szolgálattévő kamarás unatkozott.</p>
<p>– No mi újság gróf, hova sietsz? – kérdezte egyik, egy fiatal
huszártiszt.</p>
<p>A gróf előadta a császár kívánságát és a szőke főhadnagy
elnevette magát:</p>
<p>– Láttam én darut eleget életemben, tudom jól, milyen. Lőttem is
nem egyet.</p>
<p>– Nagyszerű, pompás, akkor azonnal gyere őfelségéhez.</p>
<p>Most már megszeppent a szőke Hardenegg Rudolf gróf. Csendes,
szerény fiú volt, önérzetes, becsületes és érzékeny lelke került
minden feltünést. Azonban hiába szabadkozott, egy perc mulva már
ott volt a császár előtt, és merev, katonás tartásban, lángvörös
arccal adta elő, amit a darvakról tudott.</p>
<p>Ferencnek tetszett a világoskék dolmányos szép palatinus huszár,
tetszett előkelő tartása, nyugodt modora és talán még jobban
tetszett, hogy az izgalomtól annyira nekipirult az arca, míg
császárjával beszél. Ma fogékony volt az ilyesmi iránt. Türelmesen
hallgatta végig őt, aztán halkan nevetve jegyezte meg:</p>
<p>– De hiszen akkor láttam már darut, van a <span class=
"pagenum"><a name="Page_7" id="Page_7">-7-</a></span> schönbrunni
állatkertben. – Aztán gondolkozott kissé:</p>
<p>– Szóval, márciusban és októberben vonulnak át az ország egyes
vidékein?</p>
<p>– Parancsára, felség.</p>
<p>– Most október van, úgy-e?</p>
<p>– Október, felség.</p>
<p>– Akkor mutasson nekem egy olyan madarat.</p>
<p>– Istenem, felség…</p>
<p>– Hát erre nem vonulnak?</p>
<p>Hardeneggnek felderült az arca:</p>
<p>– Hogyne, felség, két éve egy barátommal Óbuda határában
vadásztam darura; a darvak pedig évről-évre rendesen betartják
vonulásuk útját és pihenő helyeiket.</p>
<p>– Októberben vadászott Óbudán?</p>
<p>– Október végén, felség.</p>
<p>A császár vidáman állt fel, ideges, vézna alakja egyszerre ismét
ruganyos lett és örömmel eltelve jelentette ki:</p>
<p>– Akkor gyerünk. Ön velem jön, Hardenegg. Csak ketten megyünk.
Fogjanak be. Sickingen, valamit szeretnék enni. Aztán a szürke
köpenyemet. Csak a kocsis jön velünk, der Nepomuk. Két
vadászfegyvert a kocsira.</p>
<p>Szeszély volt, de fejedelmi szeszély, tehát teljesült és így két
óra mulva, már a bécsi-úton túl, Óbudán, a solymosi mezőknél
szálltak le a kocsiról.</p>
<p>Gyönyörű idő volt. A lemenő nap nyomában rózsaszínű maradt az ég
és aranyosszegélyűek a felhők, a távoli hegyek pedig sötéten
rajzolódtak a halványodó vörös fényben.</p>
<p>Hardenegg átvette a kocsistól a fegyvereket és indulásra készen
állt a császár előtt.</p>
<p>– Mehetünk – mondta Ferenc, aztán elkérte saját fegyverét. –
Csak semmi teketória. Estig nem vagyok császárja. Két egyszerű
vadász, jó barátok. Érti, lieber Hardenegg? <span class=
"pagenum"><a name="Page_8" id="Page_8">-8-</a></span></p>
<p>– Felséged nagyon kegyes – mondta a fiatal tiszt és
megigazította uralkodója vállán a fegyvert.</p>
<p>Nekivágtak a mezőnek. A császár óvatosan lépkedett, mindig jól
megnézte, hova teszi le keskeny fejedelmi lábát, és Hardeneggnek
melege lett az aggodalomtól. Nem könnyű mesterség vadászatra vinni
egy uralkodót, mikor az ember még azt sem tudja biztosan, hogy meg
is jelenik-e majd a ritka vad.</p>
<p>– Na mit gondol, szerencsések leszünk-e? – szólalt meg a
császár.</p>
<p>– Reménylem, mert ha itt, Magyarországon, nem sikerül
felségednek darut látnia, akkor sehol. Ezt az országot nem kerülik
el. Az apám birtokán, Sopron megyében, gyakran lőttem darut. Mikor
pedig Galiciában állomásozó ezredemhez vonultam be és végig kellett
utaznom az egész országon: láttam, hogy a falvakban mindenfelé
darutollat viselnek kalapjukon a legények.</p>
<p>– Érdekes – mondta a császár, de látszott, hogy ezt inkább
merészségnek tartja a magyar legények részéről.</p>
<p>Énekelnek nótákat is a darvakról, – folytatta a gróf. – „A
süvegem darutollas, virágos…“</p>
<p>– Hát ön tud magyarul? – kérdezte Ferenc.</p>
<p>– Tudok, felség.</p>
<p>– Fölösleges. Ön német fiú, minek tanult meg magyarul?</p>
<p>Hardenegg elpirult:</p>
<p>– Magyarországi birtokunkat még Mária Terézia legkegyelmesebb
császárnőnktől kaptuk. Itt születtem, itt nőttem fel, felség.</p>
<p>– Az nem ok – jegyezte meg a császár, de aztán ismét derüs és
barátságos lett. – No, hol a daru? – kérdezte.</p>
<p>– Azonnal, felség, most jobbra térünk, aztán amott a két fűzfa
mellett a nádasban meghúzódunk és…</p>
<p>– Nem szeretem a bujkálást, nem léphetnénk föl inkább nyiltan?
<span class="pagenum"><a name="Page_9" id=
"Page_9">-9-</a></span></p>
<p>– Felséged engedelmével a Geheimpolizei sem lép fel nyiltan és
mégis sok érdekes madárra tett már szert.</p>
<p>– Sehr gut, lieber Hardenegg – nevetett a császár – valóban, ha
arra gondolok, amiket báró Hager mesél nekem az uralkodókról… sehr
gut, sehr gut. No és a cár szerelmes levelei… Egy kis szünetet
tartott, mert kissé göröngyös volt az út, aztán bizalmaskodva
folytatta:</p>
<p>– Azért fárasztó a kongresszus, higyje el. Ludovika azt állítja,
hogy tíz évet rabol el életéből. Bájos, mi?</p>
<p>A császár mindig megilletődött, ha harmadik, legkedvesebb és
legtörékenyebb feleségének csak nevét is említette.</p>
<p>– Fő, hogy felséged vitézsége és bölcsessége győzedelmeskedett a
franciák fölött – mondta Hardenegg.</p>
<p>– Ja, ja, jetzt sein’s ruhig – sóhajtotta elégedetten a
császár.</p>
<p>– Megérkeztünk, felség – mondta a fiatalember és megállt a rét
völgyszerű mélyedésében.</p>
<p>Kisebb-nagyobb nádasok susogtak itt-ott az esti szélben,
melyeken sarjúkaszálás óta többször végiggázoltak a legelő nagy
gulyák és búvóhelynek való sikátoros mélyedéseket tapostak bennük.
Egy ilyen keskeny nádasban húzódtak meg a császár és kísérője.</p>
<p>Hardenegget elfogta lassan a vadászszenvedély, végre sikerült
megfeledkeznie a császárról és komolyan oktatgatta tapasztalatlan
társát:</p>
<p>– A daru nagyon félénk, mozdulnunk sem szabad, még a
lélekzetvétellel is óvatosan kell bánnunk.</p>
<p>Soká vártak, az őszi este már fehér ködöket telepített a
rétekre, már kezdtek meggémberedni tagjaik, mikor különös hang
törte meg a csendet: krú, krú.</p>
<p>A császár összerezzent, Hardenegg boldogan kapta fel fejét és az
előttük levő tisztásra mutatott. <span class="pagenum"><a name=
"Page_10" id="Page_10">-10-</a></span> A szemben fekvő nádasból
hosszúlábú, cingár nyakú, hegyes csőrű, kecses madár lépkedett elő.
Egy daru! De milyen daru? A század faunájának eddig sohasem látott
csudája. Szürke madarat igért Hardenegg a császárnak és egy vörös
daru finom formái rajzolódtak az alkonyi égre. A fiatal darvak
szárnyaszéle szokott ilyen lenni, de ezt az egyet egész vörhenyesre
csókolta az ifjúság hajnala.</p>
<p>Megdöbbenve, ijedten bámultak a tüneményre, azt képzelve egy
pillanatig, hogy valami csudálatos vízió, melyet földöntúli hatalom
varázsolt elébük.</p>
<p>A vörös daru előbb méltóságosan sétálgatott ide-oda, büszkén,
magasra tartva fejét, majd egyszerre hajtogatni kezdte nyakát,
felkapott egy kövecset, a levegőbe dobta és azon volt, hogy újra
elfogja. A játék tetszett neki, jókedvű lett, sietve szaladgált a
tisztáson és…</p>
<p>– Lőjjük le, i’ muss ihn haben – mondta fegyveréhez kapva a
császár.</p>
<p>A daru figyelni kezdett, megijedt és pár ugrással fölkapott a
levegőbe. Egyszerre lőttek, a császár és Hardenegg, de nem találták
el.</p>
<p>A fegyverdördülésre egész darucsapat szállt fel a nádasból és
V-betűben rendezkedve, nyakukat, lábukat elnyújtva, erős
szárnycsapásokkal, halk kurrogással, elrepültek nyugat felé.</p>
<p>A császár és Hardenegg dobogó szívvel bámultak a tündérmesék
madara után. Vártak, egy percig, visszavárták a darut, aztán
halkan, keserűen kacagott a császár:</p>
<p>– Elment.</p>
<p>Szomjasan vágyó szomorúság égett fáradt szemében.</p>
<p>– Én megszerzem felségednek azt a madarat – mondta Hardenegg
fellobbanó önérzettel, mely a lehetetlent is könnyűnek tünteti fel
az élet egy-egy ritka pillanatában.</p>
<p>Ferenc halvány asszonyának, Ludovikának fáradt <span class=
"pagenum"><a name="Page_11" id="Page_11">-11-</a></span> szépségére
gondolt. Há egyetlen ilyen vörös tollat tudna vinni neki, aki most
az esti ködön át mosolyog feléje. Csipkék reszketnek mellén, milyen
csudás virág, fiatal és ő…</p>
<p>– Már késő – felelte és lemondón legyintett fehér kezével.</p>
<p>Az éjszaka sötét madárként bontogatta felettük szárnyait.</p>
<p>– Menjünk – mondta a császár. Ismét a kegyesen leereszkedő,
tréfálkozó uralkodó volt, mosolygó arccal, elzárt érzelmekkel.</p>
<p>– A saját darujára vigyázzon, lieber Hardenegg, – mondta – az
enyém már elszállt örökre.</p>
<p>Szótlanul mentek vissza a kocsihoz, mintha valamit
elmulasztottak volna, mintha kincset veszítettek volna el, mely
már-már az övék volt…</p>
<p>Hideg lett, Ferenc kabátjába burkolódzva, fázva húzódott össze a
hintó szögletében. Csalódottnak, tehetetlennek érezte magát,
kicsinek és szomorúnak.</p>
<p>A híres szürkék szinte repítették hazafelé, már az angyali
üdvözletről elnevezett templomhoz értek, oda, ahol a Bécsi-út balra
tér, elhagyva jobbra Óbudát, mikor a hintó egyszerre nagyot
zökkent. A lovak megálltak, Nepomuk leugrott a bakról és
megdöbbenve látta, hogy kiesik egy kerék.</p>
<p>A császár felriadt álmodozásából, leszállt ő is, a kocsis
szemrehányásokat várt, de a császár nem haragudott; elvesztette
fogékonyságát az apró kellemetlenségek iránt, türelmessé tette nagy
csalódása.</p>
<p>– Wo sama, Nepomuk? – kérdezte, aztán körülnézett.</p>
<p>Kis ház állt az úttól balra, valami magány után vágyó polgár
lakhatott itt egyedül, Buda és Óbuda között. Jobbra egy kocsma
volt, mellette kovácsműhely, de minden az est csendjébe
burkolódzott és elhagyottnak, kihaltnak látszott a világ.</p>
<p>Hardenegg épen azon törte a fejét, hogy nincs a <span class=
"pagenum"><a name="Page_12" id="Page_12">-12-</a></span> földnek
nálánál sorsüldözöttebb teremtménye, mikor megszólalt Ferenc és
rendelkezni kezdett:</p>
<p>– Nepomuk, megcsináltatod a kocsit, mi addig betérünk valahova,
lássuk, mit csinálnak a jó budaiak. Hardenegg, mi a
keresztneve?</p>
<p>– Rudolf, felség.</p>
<p>– Semmi felség, lieber Rudi, csak Franz, tegezni fogsz. Szigorú
inkognitó. Nepomuk, egy bécsi úr vagyok, érted?</p>
<p>– Ja, ja, i’ was schon. – Nepomuk már sokszor állt ilyen
bizalmas lábon uralkodójával.</p>
<p>A császár a rácsos ablakú kis földszintes házra mutatott:</p>
<p>– Oda megyünk – mondta. – Kopogj be Rudi.</p>
<p>Hardenegg meghúzta a barna kapu csengőjét. Kis vártatva léptek
zaja hallatszott a kapualjban, a kulcs fordult a zárban és egy
karcsú leány állott a küszöbön.</p>
<p>Gyertyát tartott kezében, a gyertya megvilágította sötét
ruháját, fehér vállkendőjét, vörösesszőkén ragyogó haját és fényt
gyújtott szemébe, melyet kérdőleg emelt az idegenekre.</p>
<p>A császár meg akarta veregetni arcát, de a leány büszkén kapta
el fejét.</p>
<p>– Jó, jó, – nevetett Ferenc – nem bántom, ne féljen. Kis baleset
érte kocsinkat és míg elkészül, remélem itt maradhatunk. Úgy-e,
bebocsájt?</p>
<p>Nagyon kedves volt és barátságosan karonfogva Hardenegget,
bemutatta őt, hogy saját személyéről elterelje a figyelmet:</p>
<p>– Barátom, Hardenegg Rudolf gróf. Kinek a háza ez?</p>
<p>– Müller Hiláriusz órásmesteré.</p>
<p>– Kegyed a leánya, szép gyermekem?</p>
<p>A leány illedelmesen meghajolt:</p>
<p>– Müller Franciska vagyok – mondta könnyedén elpirulva.
<span class="pagenum"><a name="Page_13" id=
"Page_13">-13-</a></span></p>
<div class="chapter">
<h2><span class="smaller">II. FEJEZET.</span><br />
Hiláriusz mester vacsorája.</h2>
</div>
<p>Alacsony ebédlőbe vezette be vendégeit Franciska. Nagy, zöld
huzatos kanapé állt a fal mellett, előtte asztal, az asztal körül
zöld párnázott székek és az asztal közepén magas talapzatú
állólámpa égett.</p>
<p>A kanapé felett arany rámában, sárgaruhás nő képe mosolygott a
belépőkre, a kép alatt üveg falitartóban néhány őszirózsa
virított.</p>
<p>Franciska az ajtóban elfujta gyertyáját, mellyel a sötét
kapualjban és a még sötétebb előtéren át világított, megfordult és
utólérhetetlenül bájos mozdulattal intett be a szobába:</p>
<p>– Parancsoljanak!</p>
<p>A nagy, zöld kályha mellett fekete bőrkarosszékben egy őszülő
vörös fej és egy sötét barna kabát mozdult meg. Most arra felé
fordult Franciska:</p>
<p>– Atyám, vendégeink érkeztek – mondta.</p>
<p>Müller Hiláriusz mester felállt, egyet simított homlokába hulló
nagy haján, hátraszegte fejét, hogy hegyes álla merészen emelkedett
ki a magas gallérból, ragyogó, mélyen fekvő, aprólékosan vizsgálódó
szemét úgy jártatta az idegeneken, mintha valami bonyodalmas
óraművek lennének, melyeknek szerkezetét kellene egy pillantással
megértenie. Végre megszólalt halkan, óvatosan:</p>
<p>– Köszöntöm az urakat.</p>
<p>A császárnak végtelenül tetszett a helyzet és mosolyogva
közeledett a házigazdához. Ferenc különben is rendesen mosolygott,
ha hű alattvalóival beszélt, szétálló zöldesszürke szúrós szemében
jóságosan, előreálló alsó ajka körül gúnyosan. De azért ebben a
fölényesnek tetsző gúnyban is sok volt a gyámoltalanság, és
duzzadt, melankólikus Habsburg-ajka körül örökre ott révedezett
valami gyerekes bizonytalanság. <span class="pagenum"><a name=
"Page_14" id="Page_14">-14-</a></span></p>
<p>– Kaiserstein Ferenc gróf vagyok – mutatkozott be – és ez itt
barátom, Hardenegg Rudolf gróf. A császár kíséretéhez tartozunk.
Vadászni jártunk és most hazafelé menet eltörött a kocsink kereke.
Míg a hibát helyrehozzák, szeretnők igénybevenni vendégszeretetét,
uram. Bájos leánya kedvesen bebocsájtott, remélem, ön sem űz
el.</p>
<p>Hiláriusz mester kezet fogott vendégeivel:</p>
<p>– Szerencsémnek tartom, ha a gróf úr és igen tisztelt barátja,
megpihennek házamban. Foglaljanak helyet.</p>
<p>Míg az órás megismerkedett az idegenekkel, azalatt Franciska az
ünnepélyes alkalomra való tekintettel, az olajlámpa helyett, nagy
ezüst karosgyertyatartót helyezett az asztal közepére és a gyertyák
szelíd, sárgás fényében, tágranyilt, kíváncsi szemekkel várta, hogy
mit hoz még számára a változatos este.</p>
<p>A vendégek leültek, a császár kényelmesen elhelyezkedett egy
karosszékben és Franciska mosolyogva kérdezte:</p>
<p>– A köpenyét nem veti le gróf úr?</p>
<p>– Nem, szép gyermekem; hűvös volt az este és kissé átfáztam, így
hamarabb átmelegszem, – és a császár védekezve vonta összébb nagy
felöltőjét.</p>
<p>– Akkor jól fog esni egy pohár bor az uraknak – mondta a fiatal
leány és egy üveg bort, meg poharakat vett elő a
faliszekrényből.</p>
<p>Kecsesen mozgott, gyorsan, könnyedén. Magas, nyúlánk leány volt
és nagyon emlékeztetett az apjára. Vörös haja volt, mint neki,
alacsony homloka, különös hajlású orra, keskeny metszésű szája és
szeszélyes, egyéni oválisú arca, úgy hogy néha gyermekdeden kerek
arcból bámultak elő fényes sötét szemei, máskor egy érett nő
kifejezése jelent meg minden vonásában és türelmetlenül égő
tekintetében.</p>
<p>Hardenegg nézte őt, sohasem látott ilyen leányt, Franciska olyan
volt a nők között, mint a darvak világában az a csudamadár, melyet
épen aznap <span class="pagenum"><a name="Page_15" id=
"Page_15">-15-</a></span> délután hozott elébe a sors szeszélye. A
vörös daru, a vörös Franciska, mintha ifjúságának képe, vágya lenne
mind a kettő.</p>
<p>Hiláriusz mester bort töltött vendégeinek, aztán leányának
szólt:</p>
<p>– Vacsora kellene Franciska. Reménylem, az urak nem vetik meg
szerény estebédünket?</p>
<p>– Sőt, köszönettel fogadjuk, – mondta a császár. – Megéheztünk a
vadászaton és még soká tarthat, míg hazajutunk.</p>
<p>– Nézz hát utána gyermekem, hogy hamarosan kapjunk valami
harapnivalót, – szólt Hiláriusz.</p>
<p>– Igenis atyám, majd beszélek Nánival.</p>
<p>Franciska kilebbent a szobából és Hardenegg szentül meg volt
győződve, hogyha aranyhaja nem világít körükben, egyszerre sötétebb
lesz.</p>
<p>Hiláriusz mester felemelte poharát:</p>
<p>– Az urak egészségére.</p>
<p>Óvatosan ivott néhány kortyot, aztán érdeklődve kérdezte:</p>
<p>– Tehát ő császári felségével jöttek az urak Bécsből?</p>
<p>– Tegnap este érkeztünk, – felelte Ferenc.</p>
<p>– Mondjon hát valamit a kongresszusról, perillustris domine
Comes. Ennek a gyűlésnek tárgyait, folytatását és kimenetelét
tudni, a legnagyobb boldogság a világ történetét ismerni kívánó
embernek.</p>
<p>– Majd rendet teremtünk valahogyan – jegyezte meg a császár.</p>
<p>– Rendet! – Hiláriusz mester bólintott. – Jó is lesz, hogy most
már sok esztendőkig békességben éljen Európa. A status
sekretariúsok és külső dolgokra ügyelő miniszterek majd csak
megegyeznek a sok rendbéli ínség elháritásában. Ebben a gyűlésben
kell a közönséges békességnek erős és mozdíthatatlan fundamentumát
megkészíteni. Kinek-kinek birodalmát úgy intézni, hogy senkinek
panaszkodásra és villongásra oka ne lehessen. <span class=
"pagenum"><a name="Page_16" id="Page_16">-16-</a></span> Ennél az
időpontnál nevezetesebb sohasem volt a világon.</p>
<p>Igy beszélt Hiláriusz mester, beszélt, ahogy az óra ketyeg,
kiformáltan, egyformán, hangsúly nélkül, mintha gép beszélne, de a
gondolatok, melyeket fejtegetett, bonyolultak voltak, eszejárása
komplikált, mint egy finom szerkezet. Ha valami olyat mondott, amit
különösen fontosnak talált, akkor bólintott hozzá a tárgyhoz mérten
egyszer, kétszer, háromszor, négyszer, amint az óra üt, tizenkettőt
is bólintott, de annál többet soha.</p>
<p>Ferenc mosolyogva hallgatta, Hardenegg pedig szólni sem mert,
remegve leste házigazdájuk minden szavát, szerette volna tudtára
adni valahogyan, hogy úgy beszéljen ezzel a Kaiserstein gróffal,
mintha uralkodóval beszélne.</p>
<p>– Ej, az urak nem isznak, – szólalt meg újra Hiláriusz mester. –
Na a kongresszus jó kimenetelére – mondta és koccintott
vendégeivel.</p>
<p>– Most nagy ünnepségek készülnek Budán is, Pesten is – jegyezte
meg Ferenc.</p>
<p>Az órás bólintott:</p>
<p>– Úgy bizony. Hallom, jő a prusszus király és Sándor, orosz
császár. Megérdemli a magyar nemzet, hogy ellátogassanak ide is. A
háború alatt sok fogyatkozást szenvedett a két magyar haza. Megvan
a maga legszerencsésebb éghajlata, kövér és gazdag földje, számos
munkása és szorgalmas népei és mégsem jutott el a boldogságnak arra
az állapotjára, amelyre különben eljutnia kellett volna… De most
vidám ábrázatban tűnik szemembe a jövendő.</p>
<p>A beszélgetésnek ez a hazafias fordulata már nem tetszett
Ferencnek, szigorú, idegenkedő ráncok jelentek meg homlokán és
összébb húzta szürke köpenyét.</p>
<p>Szerencsére belépett Franciska.</p>
<p>– Na, jó vacsorát kapunk? – kérdezte Hiláriusz mester.
<span class="pagenum"><a name="Page_17" id=
"Page_17">-17-</a></span></p>
<p>– Remélem atyám, hogy vendégeink mindent rendben találnak.</p>
<p>Közelebb jött és kedvesen, kacérkodva állt meg az asztal
mellett. A császár arca újból felderült és lovagiasan jegyezte
meg:</p>
<p>– Előre is esküszöm, hogy jó lesz a vacsora, ha kegyed főzte,
szép gyermekem…</p>
<p>Hiláriusz méltatlankodva vágott közbe:</p>
<p>– Az én leányom nem főz, az én leányomnál királykisasszonyok sem
lehetnek különbek, szebbek. Kinek van még ilyen haja a világon?</p>
<p>– Neked atyám – mondta Franciska.</p>
<p>– Vörös! – mondta Ferenc.</p>
<p>– Arany! – mondta Hardenegg.</p>
<p>Franciska édes mosolyt küldött a szép huszárnak, aztán a
császárhoz fordult:</p>
<p>– Vörös, bizony vörös. Úgy-e, még nem látott ilyen vörös leányt?
– A faliszekrényhez ment, tányérokat vett elő, teríteni kezdett és
tovább csacsogott: – Tudom, csúnya, tudom azt is, hogy szégyen. Más
leány is születik vörös hajjal, de az anyjuk addig keni dióolajjal,
míg megbarnul. Nekem senki sem kente, nincs anyám és apámnak
tetszett, mert olyan, mint az övé.</p>
<p>Hiláriusz gyönyörködve nézte, hallgatta leányát, az ő szemében a
teremtés remeke volt Franciska és az övé, csak az övé. Úgy nevelte
fel a kis óbudai házban, mint egy nagyúri kisasszonyt. Maga
tanította, maga ápolta, ha beteg volt, maga választotta ki ruháit,
maga szabta és együtt varrták hosszú téli estéken, napos nyári
délutánokon.</p>
<p>Most barna selyemszoknya volt rajta, hóna alatt megkötve, mint
akkor viselték. Hozzá piros bársony mellényke és piros cipellő
könnyed lábán. Művészi kezek tervezték a ruhát, mintha az ősz
utolsó georgináit szórták volna már barnuló lombra, mesteri kezek
szabták, kicsit távol a divattól, egy különös világ légkörében.</p>
<p>Franciska tányérokat tett a vendégek elé és miközben
<span class="pagenum"><a name="Page_18" id=
"Page_18">-18-</a></span> az asztal fölé hajolt, a gyertyafény mind
a hajára hullott.</p>
<p>Hiláriusz lányára mutatott:</p>
<p>– Hát nem volt igazam? – Ritkán emelte fel kezét, rendesen úgy
pihent mélyen a barna kabát ujjában, mint bársony dobozában a finom
műszer.</p>
<p>– Szegény feleségem szőke volt, láthatják az urak, itt a képe
felettünk. Meghalt, mikor ez a gyermek született. Még látta őt, a
karjában fogta, de aztán sírva halt meg: „Egy vöröshajú leány.“
Ezek voltak utolsó szavai, pedig el lehetett készülve rá, mikor
hozzám jött feleségül, hogy megesik vele ez a szégyen. Szégyen! –
nevetett halkan, elégedetten – nem, nem, gyönyörűség! Az én leányom
nem lehetett olyan, mint más leányok, ő egyetlen a világon, a
vöröshajú Müller Franciska, az enyém egészen és még ránézni se
merjen senki.</p>
<p>Franciska egy-egy kis csokor őszirózsát tett minden teríték elé
s aztán megsimította az apja fejét:</p>
<p>– Ez a rögeszméje, nem is mehettem férjhez, vénleány vagyok, már
huszonkét éves.</p>
<p>Hiláriusz mester majdnem haragos lett:</p>
<p>– Te nem vagy sem huszonkét éves, sem tíz, sem harminc, sem
fiatal, sem vén, Franciska vagy, az én leányom.</p>
<p>– Ó, apám te elhiteted az urakkal, hogy valami különös kincset
őrzöl olyan nagyon és rejtegetsz a világ elől. El sem hiszik az
urak, még sohasem vitt el sehová. Azért van báli ruhám és néha
esténként fölveszem, de csak ketten vagyunk, tudok táncolni is, van
egy óránk, az muzsikál, mikor muzsikál, táncoló párok libbennek ki
egy kis ajtón és akkor én is táncolok apámmal, menuettet, meg
valcert. A valcer nagyon szép, ó, nagyon szép. Ha elfáradtam,
leülünk és apám elmondja, milyen egy bál. Mindent elmond, elmondja,
hogy udvarolnak a férfiak, hogy viselkednek a nők. Mesél, és én
hallgatom… Apám azt mondja, a valóság nem szép, csak akkor szép, ha
már emlék lett. Nekem ő emlékeit adja, mert emlékekkel kezdeni az
életet, az <span class="pagenum"><a name="Page_19" id=
"Page_19">-19-</a></span> finom, gyöngéd és sohasem éri az embert
csalódás. Apám így tanította, de én azért mégis…</p>
<p>– Nézz a vacsora után, Franciska – mondta Hiláriusz.</p>
<p>– Bolond dolog ez, – jegyezte meg Ferenc – egy szót sem értek
belőle. – Armes Kind.</p>
<p>Hardenegg azt hitte, hogy egy mesevilág kellős közepébe került,
hol az aranyhajú Csipkerózsika alszik, hol a zord apa tüskés
sövényt font leánya körül és ő a sors kegyeltje, ki áttörte a
bozótot, hogy életre ébressze a királykisasszonyt.</p>
<p>Franciska, az elvarázsolt tündér, eközben borjúsültet kínált
vendégeinek, aztán jó vaniliás borlevest, az est tiszteletére.</p>
<p>Mikor a tálat a borlevessel az asztalra tette, ruhája
kivágásából egy arany medaillon csúszott ki és odakoppant
tányérjára. Vékony láncon viselte nyakán. A császár kezébe vette a
medaillont, enyelegve közelebb húzta Franciskát és tréfálkozni
kezdett:</p>
<p>– Ej, ej, talán mégsem vagyunk egészen elzárkózva, talán mégis
őrzünk már valakit kis szívünkben? Lássuk, van-e olyan szép, mint
az én Rudi barátom?</p>
<p>Kinyitotta óvatosan a kis ékszert, mosolyogva nézett bele, de
egy pillanatra rá már ráncba szedte magas homlokát, hátradőlt
karosszékében és sápadt mosollyal, alig hallhatóan mormogta: –
Napoleon!</p>
<p>Franciska becsukta a medaillont, a zár csattant és ez a kis,
mindent bebörtönöző csattanás, mintha megnyugtatta volna Ferencet
is. A lány keblébe rejtette kincsét, aztán kezét szívére szorította
és gyönyörűen rajongó arccal mondta:</p>
<p>– Igen, Napoleon. Én imádom őt. Nem olyan szép és fiatal, mint
uraságod barátja, de a leghatalmasabb, a legvitézebb, a világ ura
és az enyém. Igen, itt ebben a kis házban nálam van, eljön Óbudára
hozzám, mert senki sem szereti úgy, mint én. <span class=
"pagenum"><a name="Page_20" id="Page_20">-20-</a></span></p>
<p>– Úgy, úgy, – szólalt meg Ferenc – ő a leghatalmasabb, a
legvitézebb! És akik legyőzték, szép kisasszony?</p>
<p>Franciskának piros volt az arca, odaadás csillogott szemében és
haragosan remegett a hangja:</p>
<p>– Nem győzték le, senki sem győzte le, mindnyájan egyesültek
ellene, hálót szőttek, úgy fogták meg, mint a sast, akit senki sem
tud röptében utólérni.</p>
<p>– Sehr gut! – mondta Ferenc. – Ezt is az édesapjától tanulta,
kis boszorkány?</p>
<p>Hiláriusz mester tiltakozott:</p>
<p>– Ezt már nem, én igen örülök, hogy a zsarnok végre Elba
szigetén van. Ott sétálhat szürke kabátjában, fején híres
kalapjával, de a háromszínű rózsa helyett, fehér mezőben egy kis
méh ül most, Elba sziget címere.</p>
<p>Ezen ismét nevetett a császár:</p>
<p>– Szép örökség az ajacciói ügyvéd fiának.</p>
<p>– Azért mégis Ferenc császár veje! – Csak ennyit mondott
Franciska.</p>
<p>Az urak ittak a győzők egészségére, Franciska pedig szobájába
ment, leült zongorája mellé és egy Mozart-menüettet kezdett
játszani.</p>
<p>Ferenc felállt:</p>
<p>– Soká jön Nepomuk, – mondta.</p>
<p>Hardenegg buzgó szolgálatkészséggel ajánlotta, hogy a kocsi után
néz. Elsietett és Hiláriusz mester egyedül maradt a császárral. A
különös órásnak nagyon tetszett a szürke köpenyeges, magas homlokú
idegen, kegyes volt hozzá és ritka élvezetül felajánlotta, hogy
megmutatja műhelyét. A császárnak is tetszett házigazdája, ő is
kegyes volt és barátságosan egyezett bele a műhely megtekintésébe.
<span class="pagenum"><a name="Page_21" id=
"Page_21">-21-</a></span></p>
<div class="chapter">
<h2><span class="smaller">III. FEJEZET.</span><br />
Az órák.</h2>
</div>
<p>Hiláriusz mester gyertyát gyújtott és egy sötét helyiségen át
nagy udvari szobába vezette a császárt. Hosszú asztal állt az ablak
előtt, rajta ezer kerék, rugó és mindenféle szerszám. A falak
melletti polcokon pedig sok-sok óra fogadta hangos ketyegéssel a
szürkeköpenyes idegent, kit mint uralkodó, úgy vezetett be
magateremtette birodalmába Hiláriusz.</p>
<p>Rejtélyek, titkok pihentek a félhomályban és az órák mélyében
elzárt tündérmesék világát tárta fel vendégének a mester.</p>
<p>A császár nagyon érdeklődött, kisimult arcából minden ránc,
világos szemével szaporán pislogott és duzzadt ajkát úgy
csucsorította, mint egy kiváncsi gyermek. Nagy fekete ébenfa-órát
állított az asztalra Hiláriusz, öt gyertyát gyújtott köréje, aztán
nyolc órára tolta a mutatót és meghúzta a zöld selyemzsinórt. Kékre
festett kis medencében, tiszta víz csillogott az óra oszlopai
között. A víz fenekén színes kövek ragyogtak ezer színben és amint
mélyen, csengőn elsőt ütött az óra, egy ezüst hattyú úszott ki a
fekete szekrény mélyéből, minden ütésre egy-egy ezüst madár és így
adta tudtul nyolc zengő hang kíséretében, nyolc karcsú hattyú, hogy
este lett.</p>
<p>A császárnak tetszett az óra:</p>
<p>– Hogy lehet, hogy ezt még senki sem vette meg öntől? –
kérdezte.</p>
<p>– Mert nem adom el – felelte Hiláriusz.</p>
<p>– Miért?</p>
<p>– Nem adom, amint nem adom a leányomat. Van nekem pénzem, amiből
éljek és pesti műhelyemben csinálnak órákat legényeim, elárúsító
helyem is van a nagy vásártéren, ott vehet mindenki óráimból.
<span class="pagenum"><a name="Page_22" id=
"Page_22">-22-</a></span> Azokat az embereknek készítem, ezeket
magamnak, ezeket nem adom.</p>
<p>Kegyesen mosolygott a császár:</p>
<p>– Nekem sem adna el egyet?</p>
<p>– Nem uram, önnek sem. Ön kedves ember, önnek sok mindent adnék,
csak az óráimat és Franciskát nem. De ha akarja, mutatok ennél még
szebbet is. Ide nézzen. Csak hozzányúlnia nem szabad, álljon
félrébb.</p>
<p>Ferenc engedelmesen helyet adott és Hiláriusz mester egy
talapzaton két faragott, zöldkoronás fát tett elébe az asztalra. A
fák lombjaiban óramű volt elhelyezve és a fák között zsinór
kifeszítve, a zsinóron pedig fejjel lefelé, rózsaszínruhás, apró
baba csüngött.</p>
<p>Hiláriusz mester felhúzta a szerkezetet és a babát felállította
a kötélen. A pici hölgy csipkenapernyőt tartott kezében. Az óramű
járni kezdett és a baba megmozdult, szoknyácskája libbent és
végigtipegett a kötélen.</p>
<p>– Bravó – tapsolt a császár.</p>
<p>– Várjon még – mondta Hiláriusz és az apró nőcske folyton
tökéletesebb és csudálatosabb mutatványokkal bájolta el a szürke
köpönyeges idegent. Lefeküdt a kötélen, felugrott, letérdelt,
megfordult maga körül sebesen, sokszor, kecses mozdulattal
kinyitotta napernyőjét, orra hegyére helyezte, még egyszer
végigszaladt a selyemzsinóron, aztán leesett a kis csipkejószág, az
óramű már nem működött és a rózsaszínű kis művésznő is élettelenül
lógott a kötélen.</p>
<p>– Ha ezt Ludovika láthatná – mondta a császár elragadtatva és
kezébe vette a babát.</p>
<p>– Gondolja, gróf úr, hogy mulattatná a császárné ő felségét? –
kérdezte az órás.</p>
<p>– Talán, nem tudom. Nála sohasem lehet tudni. – Ferenc sóhajtott
egyet. – De ön nagy művész, az biztos. Miért nem megy fel Bécsbe,
az udvarhoz és mért nem mutatja be ott tudományát?</p>
<p>Hiláriusz kicsit mosolygott, pislogott, bólintott, <span class=
"pagenum"><a name="Page_23" id="Page_23">-23-</a></span> két ujja
közé fogta hegyes állát, aztán fölényesen, halkan beszélni
kezdett:</p>
<p>– Nézze, uram, én magamnak dolgozom. Nekem mindegy, hogy más mit
szól hozzá, még az is mindegy, tetszik-e a császárnak, vagy nem?
Önt mulattatni akartam, ez az egész. Egyszer már volt nálam egy
idegen, régen, több mint tíz esztendeje, egy német ember, utazó,
minden iránt érdeklődött, Leyerernek hívták, könyvet is írt Pest
városáról, elküldte nekem, abban szó van rólam, leírta a
műhelyemet, meg ezt a kis kötéltáncost is. De milyen tökéletlen
volt még akkor. Meg akarta venni minden áron. Lássa, milyen jó,
hogy nem adtam. Ha akkor odaadom, az marad örökre, ami akkor volt.
Kis tákolmány, semmi, én is elfeledtem volna már régen. De így,
hogy szemem előtt maradt, mint az én gyermekem, az én teremtményem,
tökéletesednie kell a kicsi nőnek mindennap. Nekem ma sem elég
ügyes, ma sem elég kecses. Sohasem találtam késznek még, amit
csináltam, mindig van módosítani való mindenen; minél jobban
tetszik nekem, annál inkább kívánok rajta javítani. Ezért nem adom
el, ami az enyém, aminek én adtam életet.</p>
<p>A császár egy barna oszlopokon nyugvó órára mutatott, mert
észrevette a gyertyák halavány fényében is, hogy az órának arany
oroszlánkörmökkel díszített talapzatán kis Napoleon-szobor áll.
Lóháton volt az imperátor, fehér nadrágjában, lakkcsizmában, szürke
köpenyében, fején a híres kalappal.</p>
<p>– Ez biztosan a Franciska kisasszony órája? – szólott
méltatlankodva a császár.</p>
<p>– Hiláriusz mester nevetni kezdett:</p>
<p>– Mulatni fog, gróf úr, ha megmutatom, mivel foglalkozik ez az
óra délben és éjfélkor. Várjon csak.</p>
<p>Az óra nehéz volt, vendége segítette levenni a polcról, és az
asztalra helyezték. Hiláriusz éjfélre igazította a mutatót és a
vörös zsinórt a császár <span class="pagenum"><a name="Page_24" id=
"Page_24">-24-</a></span> kezébe adta. Ferenc meghúzta a
selyemszálat és izgatott kíváncsisággal leste, hogy mi fog
történni. Merészen működött már fantáziája, a félhomályos műhely
csudái ledöntötték képzelete korlátait és a valószínűtlent is
elérhető közelbe hozták. Mintha már nem is érezné a padlót lába
alatt, megszabadult volna teste súlyától és bizonytalan viziók felé
úsznék, zöld fények között, egy álomvilágban. Amit azonban ez az
óra tudott, az fölülmult minden várakozást és diadalmasabb volt,
mint a népek csatája Lipcsénél, mert amint felhangzott a
kísérteties éjfél első ütése, kis ablak nyilt meg Napoleon feje
fölött és apró aranykalapács egyet koppintott kalapján. Tizenkettőt
koppintott a kalapács és a tizenkettedik ütésre leesett a zsarnok
fejéről nevezetes kalapja. Hangosan kacagott a császár:</p>
<p>– Das ist was für die Marie Luis.</p>
<p>Szürke szeme fénylett, ajka remegett és tapsolt, mintha
színházban lenne:</p>
<p>– Még egyszer!</p>
<p>Ilyen jól még nem mulatott. Megfeledkezett a kocsiról, meg
Nepomukról és megfeledkezett Hardeneggről is. De Hardenegg is
megfeledkezett a császárról, mert míg urát Hiláriusz óráinak
varázsa tartotta fogva, őt a mester leánya bűvölte el finom
lényének bájával, szavainak zenéjével, melyek mint ezüst hattyúk
úsztak feléje, a különös est hangulatának ezer színben csillogó
tükrén.</p>
<p>Mikor visszajött a hírrel, hogy a hintóra várni kell, Franciska
még mindig zongorázott. Az ebédlőből látni lehetett, amint a zene
hangjára elandalodva kicsit félrehajtotta fejét. Arany haja
fénylett, ujjai lassan babráltak a billentyűkön, az est csendje
beburkolta már a házat és semmi nesz nem hívta vissza, nem gátolta
őt abban, hogy elmerüljön a vágyak világában.</p>
<p>Lassan, óvatosan ment az ajtóig Hardenegg, aztán megállt,
lélekzetét is visszafojtva, mint mikor a darura lesett. Egy
csudamadár játszott vele most is, és ezt nem volt szabad
elriasztania. <span class="pagenum"><a name="Page_25" id=
"Page_25">-25-</a></span></p>
<p>Franciska észrevette, hogy valaki odajött melléje, de egyáltalán
nem szállt el, hanem abbahagyva a játékot, rózsás mosollyal fordult
a huszár felé:</p>
<p>– No jöjjön be, lássa, ez az én szobám.</p>
<p>Az ő szobája! Hardenegg boldogan nézett szét, aztán belépett
mint egy büszke, fiatal madár aranykalitkájába, önkéntes fogságra,
örökös rabságra.</p>
<p>Szép kis szobája volt Franciskának. Fehér falai között kedvesen
elrendezett, fényes, fekete, sötétlila huzatokkal borított bútorok
állottak. Ez a szín illett ide és a szobát, a bársonyos, sötétlila
violák hangulatával, illatával töltötte meg. Himzőráma volt a
virágos ablak előtt, ahhoz lépett Hardenegg:</p>
<p>– Mit dolgozik? – kérdezte.</p>
<p>– Ruhát hímezek magamnak.</p>
<p>– Milyen alkalomra?</p>
<p>– Ó, Istenem, csak úgy, mert szép.</p>
<p>– Sokat kell még bibelődnie vele?</p>
<p>– Nem, már egészen kész, ma délután fejeztem be!</p>
<p>Franciska kivett a fiókos-szekrényből egy meghímzett darabot és
odaterítette egy székre Hardenegg elé. Halvány rózsaszín különös
kelme volt, mintha virágszirmokból lett volna szőve és tündérujjak
hímezték volna bele a fehér selyem rózsaszirmokat, melyek
ragyogtak, mint megannyi ezüst lehellet.</p>
<p>A fiatal huszár megérintette óvatosan, egy ujjal:</p>
<p>– Én nem nagyon értek hozzá, de tudom, hogy ez gyönyörű. Mondja,
minden ruhája ilyen különös kegyednek, mint amilyet most visel és
mint ez a rózsaszín lesz?</p>
<p>Franciska nevetett:</p>
<p>– Különös, miért különös? Együtt gondoljuk ki apámmal, ő
rajzolja, szabja, én hímzem és varrom.</p>
<p>– De hogy tudják kitalálni, hogy jut eszükbe? Ilyet senki sem
visel más a világon. <span class="pagenum"><a name="Page_26" id=
"Page_26">-26-</a></span></p>
<p>Nagyon tetszett a dolog Franciskának, nevetett is csengőn,
kedvesen:</p>
<p>– Hogy találjuk ki? Hát a virágok, a fák, a levelek, a madarak
juttatják eszünkbe.</p>
<p>– Madarak is? – mondta örömmel eltelve Hardenegg – tudja, hogy
én ma láttam egy madarat, amilyet eddig még nem látott soha senki
sem? Egy vörös darut láttunk, én és a csá… egy vörös darut. A
fiatalság, a szerelem madarát. Gyönyörű volt. Szerettük volna
lelőni, hogy egy tollát elvihessük Ludovikának, a császárné
őfelségének, de nem találtuk el.</p>
<p>A lányt ebből csak egy érdekelte és türelmetlen kíváncsisággal
kérdezte:</p>
<p>– Ön ismeri a császárnét? Látta? Mondja milyen? Üljön ide mellém
és meséljen róla.</p>
<p>Belesimult egy karosszékbe és összekulcsolt kezekkel leste a
mesét.</p>
<p>– A császárné? – Hardenegget gyengéddé tette a reá való
emlékezés. – A császárné szép, szomorú, csendes, előkelő, finom és
el fog hervadni a bécsi udvar zajában, mint egy virág, akit idegen
földbe ültetnek, ahol nem ápolják kellő gyengédséggel.</p>
<p>– De hisz a császár szereti őt.</p>
<p>– Szereti, nagyon szereti, szerette, azért hozta el a fehér
Milanóból. De nem értik meg egymást, Bécs igen szürke és hangos a
császárnénknak. Mária Ludovika, úgy hívják most, régen Estei
Beatrice volt a neve: csendben nőtt fel, magányban, halvány keze
van és súlyos nagy haja, keskeny kis arca körül. A császár őfelsége
kedveli az egyszerűen vidám mulatságokat, Mária Terézia, boldogult
uralkodónőnk illett hozzá, akkor zajos volt a királyi palota.
Minden este négy muzsikus jött a császárhoz, azokkal zenélt késő
éjszakáig. A felséges asszony pedig néha megjelent összes
udvarhölgyeivel, jelmezbe öltözve, vidáman, mulatságra készen és a
császár, a császárné, adjutánsok, udvarhölgyek, zenészek pajzán
jókedvben táncoltak, szórakoztak egymással. Így volt régen,
<span class="pagenum"><a name="Page_27" id=
"Page_27">-27-</a></span> de a Ludovika világa más világ, az
ábrándok, a csendes vágyak világa. Esküvőjén táncolta az első
menüettet. Én láttam, addig sohasem táncolt és elbájolták mégis
egész Bécset könnyű, suhanó léptei.</p>
<p>Franciska ragyogó szemmel, égő arccal hallgatta Hardenegget és
szenvedélyes vággyal suttogta:</p>
<p>– Ó, be szeretnék én is egyszer ott lenni és menüettet, meg
valcert táncolni a hercegekkel.</p>
<p>Hardenegg szomorúan nézett a leányra és fájdalmas sóhajjal
kérdezte a sorstól, miért nem tudja ugyanilyen sugárzó szemmel
mondani: Szeretem önt, gróf Herdenegg Rudolf!</p>
<p>Bánatos volt a hangja, amint megszólalt:</p>
<p>– Miért kívánja, Franciska kisasszony? A császárné is vágyott
oda egyszer, úgy mint most kegyed és szomorú lett, szerencsétlen.
Az udvar, Bécs, a nagyvilági élet, minden álmodozás, nyugalom és
minden érzés gyilkosa. A hiúság bilincsei tartják ott fogva az
embereket, akik azt akarják bizonyítani, hogy övék a diadal, az
öröm, a siker. Higyje meg szép, aranyhajú Franciska, sehol sem tud
olyan igazán vágyó szemekkel nézni a fájdalom, mint ott, ahol az
élet zajosan ünnepel, mint a tánczene, a pohárcsengés, a tolongás,
az illatok világában.</p>
<p>– És én mégis oda akarok menni – mondta dacos ajakkal
Franciska.</p>
<p>– Lehet, hiszem, de ez az akarat nem lehet olyan nagy, amilyen
óriásira nőne kívánsága, hogy néhány hónap, pár óra, vagy tán egy
perc mámora után meneküljön onnan. Ott nem lehet a virágoktól, a
madaraktól lopni el ruhájukat, ott nem szállnak csodadarvak,
hogy…</p>
<p>– És én mégis oda megyek, mert én látni akarom, tudni akarom…
Atyám bezárva tart és én nem bírom tovább rabságomat. Élni
szeretnék én is, itt nem látok senkit, itt nem történik semmi…</p>
<p>Egy óra kezdett ütni a fekete fiókos szekrényen, mélyen, halkan,
ezüst csengésű lágy hangon és az <span class="pagenum"><a name=
"Page_28" id="Page_28">-28-</a></span> óra tetején ülő aranysas
minden ütésre meglibbentette szárnyát.</p>
<p>Franciska felállt és az órára mutatott rajongó mosollyal:</p>
<p>– Lássa, ez az én órám, ez az én sasom, így vergődöm én is, mint
ez a fogoly madár, repülésre készen, leláncolva. Így szeretnék
szállni én is… én is… mint Napoleon…</p>
<p>– Napoleon! Kegyed úgy bámulja Napoleont, Franciska
kisasszony?</p>
<p>– Bámulom és szeretem. Egyetlen egy nőt irígyeltem a világon,
Mária Lujzát. Mindenki sajnálta és én majdnem belepusztultam a
vágyba, hogy cserélhessek vele.</p>
<p>– Mária Lujza is szerencsétlen – mondta Hardenegg.</p>
<p>Franciskának most már lángolt a szeme:</p>
<p>– Szerencsétlen? Szerencsétlen, mert nem érdemelte meg
boldogságát. A férfi számára egy dolog van, hogy a világ ura
legyen, egy nő számára, hogy a világ urát szeresse.</p>
<p>Hardenegg szerelmes szeme gyengéd pillantással simogatta a leány
haját, égő arcát, karcsú alakját:</p>
<p>– Istenem, szép kisasszony, a nagyság és boldogság olyan messze
járnak egymástól.</p>
<p>– Az én számomra pedig boldogság csak a nagyság lehet. Az
emberek ma már nem értik meg, hogy régen a nők a harcból visszatérő
győztes hadvezér lába elé terítették hajukat a porba, de én értem
és ha Napoleon visszatérne Elba szigetéről, én szívesen adnám oda
hajamat, diadalmas lépteinek szőnyegül.</p>
<p>Szeme fénylett Franciskának, sötéten ívelt szemöldökét
összehúzta, tekintete a távolba veszett és Hardenegg gyönyörűséggel
eltelve nézte őt, aztán gyengéden fogta meg ökölbe szorult
kezét:</p>
<p>– Én pedig nem engedném; a kegyed izzó aranyhaja, ragyogó haja,
szebb korona minden koronánál, nagyobb kincs a dicsőségnél,
egyetlen szála birodalmaknál többet ér, Franciska kisasszony, én…
<span class="pagenum"><a name="Page_29" id=
"Page_29">-29-</a></span></p>
<p>Léptek zaja hallatszott a szomszéd szobából. Nepomuk jött, a
kocsi előállt, a mesének vége szakadt. Franciska piros arccal húzta
ki kezét a Hardenegg kezéből és ellágyulva suttogta:</p>
<p>– Szóljunk barátjának, apám műhelyében vannak.</p>
<p>Az aranykalapács még egyet koppintott a Napoleon fejére, aztán
búcsúzva álltak mindnyájan a kapualjban. Hiláriusz az egyik
gyertyát tartotta, figyelmesen világítva vendégeinek, a másik
gyertya Franciska kezében remegett, aki végtelen fájó izgalommal
simult a falhoz. Meg akarta fogni a perceket, mert úgy hitte, a mai
estével szabadulásának utolsó lehetősége múlik el életéből.
Hardenegg búcsúzásra készen, szomorúan lépett szerelme elé és akkor
vonagló ajakkal suttogta Franciska:</p>
<p>– Elmennek, sohasem jönnek vissza és én csak itt maradok.</p>
<p>Két nagy, fényes könnycseppel játszott a gyertya világa és
Hardenegg reménykedve hajolt közelebb:</p>
<p>– Mit tehetnék kegyedért, kisasszony?</p>
<p>– Szabadítson ki innen.</p>
<p>– És mit ad érte?</p>
<p>– Hálás leszek.</p>
<p>– Egy mosolyt adjon.</p>
<p>– Mi értéke van az én mosolyomnak?</p>
<p>– Az életét adja.</p>
<p>– Mi értéke van az én életemnek?</p>
<p>– A szívét adja.</p>
<p>– A szívem nem az enyém.</p>
<p>– Ne játszunk egymással, Franciska. Szeretem. Adja nekem a
kezét, mind a két kezét és én elviszem magammal, legyen a
feleségem.</p>
<p>Franciska egy pillanatig hallgatott, édes borzongással járta át
egész lényét az első szerelmi vallomás. Hardenegg már feléje
nyújtotta kezét, de akkor megszólalt a leány, halk, elfogult
hangon:</p>
<p>– Nem lehet, nem adhatom oda azt, aminek nem ismerem az értékét.
Én még nem tudom, ki vagyok, nem ígérhetem, hogy a felesége leszek.
<span class="pagenum"><a name="Page_30" id=
"Page_30">-30-</a></span></p>
<p>– No, lieber Graf, gyerünk, búcsúzni kell – szólalt meg a
császár.</p>
<p>Hardenegg kezett fogott Franciskával:</p>
<p>– Isten önnel – mondta elfojtott hangon. – Kiszabadítom, bízzék
bennem. Semmit sem kérek. Hírt küldök magamról.</p>
<p>– Mikor? – suttogta Franciska.</p>
<p>– Hamar, nemsokára, holnap.</p>
<p>Hardenegg már a kapuban állt, Ferenc még egyszer kezet fogott
Hiláriusz mesterrel:</p>
<p>– Köszönjük a szíves vendéglátást. Ha egyszer Bécsbe jönne,
látogasson meg.</p>
<p>Aztán Franciskához lépett:</p>
<p>– Kegyed is jöjjön el szép kisasszony és ne szeresse Napoleont,
nem érdemli meg, higyje el nekem.</p>
<p>Kezét nyújtotta a leány felé, Franciska hirtelen el akarta
rejteni zsebkendőjét, amellyel könnyeit törülte le és akkor földre
hullott a fehér csipkejószág.</p>
<p>A császár lehajolt, hogy felemelje, de amint udvarias
mozdulattal átnyújtotta Franciskának, hirtelen támadt légvonat
széttárta már nem jól őrzött felöltőjét és egyszerre ott állt
huszáregyenruhájában, nyakán a vörös szalagon ragyogó aranygyapjas
renddel.</p>
<p>Minden megváltozott ebben a pillanatban, mintha az alakját
elleplező szürke köppeny uralkodói méltóságának lett volna börtöne,
úgy egyenesedett ki a császár.</p>
<p>Hardenegg tisztelettel és hódolattal telt hangon rebegte:</p>
<p>– Felség.</p>
<p>Hiláriusz megdöbbenve bámult a jelenetre, szürke vendége
hirtelen végtelen nagyra nőtt előtte:</p>
<p>– A császár! – motyogta meglepetten, reszkető szájjal.</p>
<p>Nepomuk is más arccal ült egyszerre a bakon. Ferenc menekült,
meg akarta menteni az egyszerű <span class="pagenum"><a name=
"Page_31" id="Page_31">-31-</a></span> este kedves emlékét, gyorsan
szállt fel kocsijába, kegyesen intett a bámuló órásnak és halvány
leányának, Franciskának, aztán elindult a hintó haza, a budai
várba.</p>
<p>– Érdekes ember – szólalt meg a császár.</p>
<p>– Nagyon, felség – felelte Hardenegg.</p>
<p>– Szép a leánya.</p>
<p>– Gyönyörű, felség.</p>
<p>– Vörös a haja, különös, – mélázott a császár – a vörös daru és
a vörös leány. Az én madaram elszállt és ön… Vigyázzon, lieber
Hardenegg. Csak semmi tächtl-mächtl.</p>
<p>Sokáig hallgattak, már a budai Fő-utcában robogott a hintó,
mikor újra megszólalt a császár, egész más hangon, mintha régen
elmult volna mindaz, amit együtt éltek át:</p>
<p>– Igaz, gróf, ön jó katonának látszik, azt hiszem megérdemli
bizalmamat és azért egy üzenettel Bécsbe küldöm. Metternich
herceghez megy, olyan gyorsan, amint csak lehet. Holnap reggel
jelentkezzék nálam.</p>
<p>Aztán halkan tette hozzá:</p>
<p>– Kár, hogy nem vihet magával egy vörös darutollat üdvözletül
Ludovikának.</p>
<div class="chapter">
<h2><span class="smaller">IV. FEJEZET.</span><br />
A vörös daru.</h2>
</div>
<p>A királyi palota széles, fehér, kőkorlátos lépcsőjén, alig
huszonegy éves, karcsú kis kapitány szaladt le szörnyű buzgalommal.
Nagy köpenyeg takarta el egyenruháját és meglátszott rajta, hogy
valami kellemes küldetésben siet annyira. Már a lépcső aljába ért,
mikor a királyi lakosztály ajtaján Hardenegg rohant ki és a
kapitány után iramodott:</p>
<p>– Jósika, Jósika – szólította izgatott hangon. <span class=
"pagenum"><a name="Page_32" id="Page_32">-32-</a></span></p>
<p>Báró Jósika Miklós, a Colloredo Jeromos-gyalogezred sokszor
kitüntetett kapitánya, császári és királyi kamarás, megfordult:</p>
<p>– Ni, ni, Hardenegg. Mit parancsolsz? – kérdezte és bevárta a
grófot.</p>
<p>Hardenegg vállon ragadta Jósikát:</p>
<p>– Téged valami fontos megbizatásban küldött el Őfelsége,
úgy-e?</p>
<p>– Erre nem felelhetek – mondta Jósika.</p>
<p>Hardenegg türelmetlen lett:</p>
<p>– Kérlek, ne titkold. Mindenről tudok. Óbudára kell menned, hogy
Müller Hiláriusz mestertől egy órát végy. Úgy-e, így van?</p>
<p>– Ah, – érdeklődött Jósika – hát te voltál tegnap Őfelségével?
Mit csináltatok, milyen volt a császár? Mesélj, mesélj.</p>
<p>– Most lehetetlen, – mondta halkan, sietve Hardenegg – nem érek
rá, mennem kell. Valamit szeretnék kérni tőled. Müller Hiláriusznak
van egy leánya is, Franciska.</p>
<p>– És te természetesen beleszerettél, – szólt közbe Jósika.</p>
<p>– Ne tréfálj, a dolog komolyabb, mint hiszed.</p>
<p>– Máris?</p>
<p>– Jósika! – könyörgött Hardenegg – hallgass meg nyugodtan. Hírt
kell vinned tőlem Franciska kisasszonynak. A Vízivárosban, az
Ötpacsirta-utcában, lakik egy ötvösmester, tegnap éjjel ott jártam,
egy kis aranylapot vettem nála. Vörös darumadarat készítenek rá
emailból, ma délig meg lesz, azt ígérte. Menj el érte és vidd
magaddal, add át Franciskának és mondd meg, hogy el kellett
utaznom, de bízzék bennem. Csak annyit mondj. Megteszed, úgy-e?</p>
<p>– Kérlek, örömmel. Szerelmes vagy belé?</p>
<p>– Dehogy, csak egy szívességre kért, azt intézem el.</p>
<p>– Selyma ember legyen, aki ezért valamely rosszat gondol. Honny
soit qui mal y pense – nevetett Jósika. <span class=
"pagenum"><a name="Page_33" id="Page_33">-33-</a></span></p>
<p>– Isten veled, sietnem kell – mondta Hardenegg.</p>
<p>– Viszontlátásra, szerencsés utat.</p>
<p>Kezet fogtak és aztán ment ki-ki a maga útján. Hardenegg Bécsbe,
egy utazókocsi bús szögletében, Jósika pedig vágtató lovon az
Ötpacsirta-utcába.</p>
<p>Az aranylap elkészült délre, úgy, amint Pfisterer Kristóf
ötvösmester Hardeneggnek becsületszóra megígérte. Be is csomagolták
szépen, Jósika eltette belsőzsebébe, újra felült lovára, a ló vitte
őt Óbudára, ott megtalálta Müller Hiláriusz házát és paripáját a
kísérő lovászra bízva, várakozón húzta meg a barna kapu
csengőjét.</p>
<p>A Gellérthegyen épen durrogtak az ágyúk, a porosz király és az
orosz császár jövetelét jelezte számtalan lövés, de az eső, a
végnélküli, hűvös őszi eső szakadt már reggel óta és az ég szürkén
borult az ünneplő városra. Jósika is meglehetősen átázott a hosszú
út alatt és türelmetlenül várta, hogy végre valaki bebocsássa.</p>
<p>Az öreg Náni nyitott kaput és nagy főkötője alól gyanakodó
kíváncsisággal bámult az idegen katonára.</p>
<p>– Mivel szolgálhatok? – kérdezte, szigorú ráncokba szedve
homlokát. Közben ugyan az is eszébe jutott, hogy talán jó lenne
meghajolni szépen, hátha ez az úr is valami királyi herceg, a
tegnapi látogatás óta minden lehetséges, de az öreg Náni épen olyan
keveset törődött a világgal és nagyjaival, mint gazdája, azért
elmaradt a meghajlás.</p>
<p>– Müller Hiláriusz órásmester úrral szeretnék beszélni. Fontos
dologban jöttem – felelte a rideg tudakozódásra Jósika, aztán
büszkén tette hozzá: – A császár küldött.</p>
<p>Várta a hatást, de a különös öreg asszonynak egy arcvonása sem
változott meg erre a kijelentésre, tudomásul vette, hogy
ilyenformán legfeljebb egy udvari tányérnyalóval van dolga és
nyugodtan, egyforma szigorral mondta: <span class=
"pagenum"><a name="Page_34" id="Page_34">-34-</a></span></p>
<p>– Tessék beljebb jönni. Majd megnézem, hogy gazdám mit
csinál.</p>
<p>Bevezette a vendéget a zöldbútoros ebédlőbe, aztán otthagyta
egyedül. Jósika széttekintgetett, nézte, hogy nem látja-e meg
valamerre a híres leányzót, akinek a titokzatos ajándékot hozta.
Fehérkötényes, fürge, takaros, tűzrőlpattant, csinos kis
polgárleányt keresett, amolyan budai mesterkisasszonyt, aki
gömbölyű karjával, kacsintó szemével hódította meg Hardenegget.</p>
<p>Keresés közben bepillantott a Franciska szobájába és akkor mégis
megdöbbent kissé: a síma, fényes kis zongora, a lila bútorok, a
könyvek, zöld szalagon a gitár, a himzőráma az ablak előtt és a sok
virág, ez a lakás mégis különös fészek volt egy kis budai madárnak.
Azonban nem az az ember volt, aki soká foglalkozik valami
problémával, különösen ha nőről van szó. Nem is nagyon ért rá fejét
törni, mert jött Hiláriusz mester barna kabátjában és vizsgálódó
pillantással köszöntötte Jósikát.</p>
<p>A csinos, karcsú báró udvariasan hajolt meg a budai polgár
előtt:</p>
<p>– Jósika Miklós báró – mutatkozott be. – Legkegyelmesebb urunk,
a császár őfelsége megbízásából jöttem. Felséges urunk kegyesen
emlékszik vissza a tegnap itt eltöltött estére és emlékül egy órát
szeretne öntől venni, uram.</p>
<p>Hiláriusz nyugodtan fogadta a hírt, a császári kegy nem
kábította el, hegyes állát simogatta, pislogott, bólintott és
tartózkodva mondta:</p>
<p>– Foglaljon helyet báró úr. Tegye le köpenyét és megbeszélhetjük
a dolgot.</p>
<p>Jósika csodálkozva vetette le felöltőjét, aztán leült egy
karosszékbe.</p>
<p>– Milyen órát óhajt Őfelsége? – kérdezte mindjárt a dologra
térve Hiláriusz.</p>
<p>– Őfelségének megvan a határozott kívánsága – felelte Jósika.
<span class="pagenum"><a name="Page_35" id=
"Page_35">-35-</a></span></p>
<p>– Kegyeskedjék közölni velem és én igyekezni fogok parancsa
szerint elkészíteni az órát.</p>
<p>– Nem kell fáradnia uram, Őfelsége egy kész órát akar, egyet
azok közül, melyeket tegnap önnél látott. Barna oszlopok,
Napoleon-szobor, kis arany kalapács. Igy izente legkegyelmesebb
urunk, a császár őfelsége.</p>
<p>Hiláriusz mester felállt:</p>
<p>– Lehetetlen. Lehetetlen, – mondta száraz, hideg hangján és
szája körül kínosan mélyek lettek a ráncok – azt az órát nem
adhatom.</p>
<p>Jósika is felugrott, kisimította homlokából a nedves levegőtől
sűrű hullámokban göndörödő szép, barna haját, egyet pödörintett
katonás kis bajuszán és határozottan felelte:</p>
<p>– Már pedig adnia kell uram, a császár óhaja parancs.</p>
<p>– A császár óhaja parancs – ismételte Hiláriusz. – Parancs! – A
hangja keserű lett: – Miért is mutattam meg? Most elrabolják tőlem.
Ilyen a császári kegy. Az uralkodói jóság parancs… Elveszik a
legszebb órámat! – Keserűen nevetett egyet:</p>
<p>– Ej mit, még jó, hogy nem Franciskát követeli a felséges úr.
Hiszen a legnagyobb kincsemet akarja elvenni tőlem. – Kicsit
elhallgatott, aztán kiegyenesedett és egyetlen pislantás nélkül,
büszkén tette hozzá:</p>
<p>– Holnap estére becsomagolom az órát és vigyék innen, vigyék,
hogy ne is lássam többé.</p>
<p>– Reménylem, engem ér a szerencse, hogy érte jöhessek – mondta
Jósika. – Különben pedig legyen meggyőződve uram, Őfelsége kegyes
jóindulatáról és bőkezűségéről.</p>
<p>Hiláriusz mester felkapta fejét, hegyes álla haragosan remegett
a nem titkolt indulattól:</p>
<p>– Tudja meg báró úr, hogy semmit sem fogadok el az óráért.
Ajándékba adom, ha kell; pénzért soha, soha, érti báró úr, soha!
Fogadja Őfelsége kegyesen, bánjék jól vele, mintha gyermekemet
<span class="pagenum"><a name="Page_36" id=
"Page_36">-36-</a></span> küldeném neki, de pénzt ne kínáljon érte,
nincs annyi kincse három uralkodónak együttvéve sem, hogy ezért
engem megfizethetnének.</p>
<p>Ilyen csodabogarat, mint ez az órás, még sohasem látott, azt
biztosan tudta Jósika, de azért komolyan hajolt meg újra Hiláriusz
mester előtt:</p>
<p>– Tudomásul veszem uram és kellő formában közölni fogom
Őfelségével.</p>
<p>– Köszönöm, báró úr.</p>
<p>Szemben álltak egymással, a házigazda elintézettnek tekintve a
dolgot, várta, hogy Jósika búcsúzzék, Jósika azonban nem mehetett,
míg át nem adta Hardenegg ajándékát Franciskának. Merre is lehet az
a titokzatos lény? Minden pillanatban várta, hogy belép és véget
vet a kínos helyzetnek, mert ettől a szigorú apától nem igen mert
holléte iránt érdeklődni.</p>
<p>Végre is Hiláriusz szólalt meg:</p>
<p>– Van még valami óhaja a báró úrnak?</p>
<p>– Jósika igyekezett nagyon elragadó, nagyon kedves lenni:</p>
<p>– Igen uram, van még egy forró óhajom, szeretném kifejezni
tiszteletemet Franciska kisasszonynak is. Őfelsége róla is kegyes
volt megemlékezni és a császári jóság biztosan kellemesen érintené
a kisasszonyt, ha hírül adnám neki.</p>
<p>– A leányom nincs itthon, – felelte fagyosan Hiláriusz mester.
Majd én megmondom neki, ha hazajön. Templomba ment, aztán vásárolni
valója is van, csak estefelé tér vissza.</p>
<p>Nem volt mást mit tenni Jósikának, mennie kellett, de azért
elhatározta, hogy megkeresi Franciskát, nem olyan nagy ez az Óbuda
és mindenesetre könnyebb lesz vele négyszem között beszélnie bárhol
is, mint ebben a házban, melyet ez a fehérkötős asszonyság és ez a
zord apa őriznek.</p>
<p>Elbúcsúzott Müller Hiláriusz mestertől, el is lovagolt egy
darabon, nehogy gyanut keltsen, de aztán egy korcsmában hagyva
lovászát és a lovakat, maga visszatért arra, amerről jött.
Szétnézett, <span class="pagenum"><a name="Page_37" id=
"Page_37">-37-</a></span> jobbra tőle csendes magányban állt a
Müller Hiláriusz háza, kicsit távolabb pedig az angyali üdvözletről
elnevezett kolostor és templom. A templom felé indult Jósika: Ha
szerencsém van, ott találom, – gondolta bizakodva.</p>
<p>Az eső is elállt, úgy látszik, fedél alá értek a fejedelmek és
így rövid szünetet tarthatott.</p>
<p>Jósika belépett a templomba, már vége volt a vecsernyének.
Csalódottan állt meg a küszöbön, néma, szürke boltozat… aranyos
oltárok… barna padok, színes szentek… tömjénszag… nyugtalan levegő,
mintha benne sírna, susogna még a hívők hangja: „Mária, Isten
anyja, imádkozzál érettünk.“</p>
<p>A sok könyörgés ott kísértett az őszi alkonyatban, de a templom
már üres volt.</p>
<p>Jósika menni készült, aztán hirtelen megállt:</p>
<p>„Mária, Sion rózsája, imádkozzál érte…“ gyöngéden, mélyen ért el
hozzá a fohász, egy női hang susogása volt.</p>
<p>A fiatal ember szíve megdobbant; mint ismeretlen hangszer hívó
zenéje csendült feléje az imádság, balra fordult, ahol kopott
Mária-kép alatt, elrejtett oltár előtt, egy fiatal leányt látott
térdepelni. Sötétzöld kendő omlott le válláról és odasimult melléje
az oltár fehér lépcsőjére, magas tetejű fekete bársony kalap
árnyékolta be arcát, csak az álla látszott ki és alatta a kalapját
tartó rózsaszínű szalagcsokor. Szorosan összekulcsolt kezét szűz
Mária felé emelte és esdekelve suttogta újra:</p>
<p>– Mária, rózsakoronás szűz asszony, könyörögj érette, add vissza
neki, amit elvettek tőle és engedd, hogy én meglássam életem
királyát…</p>
<p>Müller Franciska Napoleonért imádkozott. Keresztet vetett,
megcsókolta az oltár fehér csipketerítőjét, aztán felállt.</p>
<p>A templomajtóban Jósika várt reá. Hátha barátnője ez a fiatal
leány annak, akit keres és nyomra vezeti őt?</p>
<p>– Jó estét – köszöntötte halkan, mikor közel <span class=
"pagenum"><a name="Page_38" id="Page_38">-38-</a></span> ért hozzá
a zöld kendő, a fekete kalap és a rózsaszínű szalagcsokor.</p>
<p>A karcsú ismeretlen megállt, elutasító mozdulatot tett a fiatal
ember felé, de mielőtt szólhatott volna, Jósika tisztelettel
meghajolt és majdnem könyörögve mondta:</p>
<p>– Ne ijedjen meg kisasszony, nem akarom bántani, kérdezni
akartam valamit, bocsásson meg…</p>
<p>Amint a leányt jobban megnézte, megijedt merészségétől. Ugyan
honnan ismerné ez a gyönyörű, finom teremtés az órásmester
gyermekét?</p>
<p>De a leány ellenkezése is lecsendesedett. A fiatal tiszt nagyon
csinos volt, finom, udvarias és neki is kedvesen kellett
válaszolnia:</p>
<p>– Ha idegen Óbudán uram és szolgálatára lehetek, csak kérdezzen
bátran.</p>
<p>– Kisasszony ismétlem, bocsásson meg. Valakit keresek, azt
hittem megmondhatja, hol találom. Tévedtem tudom, de most már be
kell vallanom, miről van szó, különben nem hinne nekem és az
elszomorítana, nagyon elszomorítana. Müller Hiláriusz mestertől
jövök, órás, a háza itt van az út mellett, báró Jósika Miklós a
nevem, a császár küldött hozzá, de egy üzenetet hoztam leánya
számára is, őt keresem, Müller Franciska kisasszonyt keresem.</p>
<p>– Üzenetet hozott? – A leány hangja remegett. – Kitől hozott
üzenetet? Ó mondja kérem. Én vagyok Müller Franciska, báró úr.</p>
<p>Ő Müller Franciska! Hihetetlen, csudálatos álom, mert valóságnak
igen szép. Jósika egy pillanatig nem hitte a dolgot, aztán
megértette Hardenegg hirtelen ébredt rajongását és belenyugodva,
hogy mindez valóság, végig akarta élni a gyönyörű kalandot.</p>
<p>– Hardenegg Rudolf gróftól hoztam izenetet – felelte halkan.</p>
<p>– Mit izent?</p>
<p>– Szereti kegyedet.</p>
<p>– Azt izente? <span class="pagenum"><a name="Page_39" id=
"Page_39">-39-</a></span></p>
<p>– Nem, nem azt izente, de én azt hiszem, kegyedet látni és
szeretni, az egy lehet.</p>
<p>Ez már vallomás volt, Jósika maga is megijedt tőle. De volt-e
már vallomás a világon, amely igen merész és igen gyors lett volna
egy fiatal leánynak? Franciska elpirult, aztán nevetett:</p>
<p>– Azt hiszem, a gróf nem olyan lobbanékony – felelte. – Báró úr
én nagyon szeretném tudni, hogy mit izent nekem?</p>
<p>– Igyekezni fogok pontosan ismételni szavait, de könyörgök,
parancsolja meg szépségének, hogy ne foglalja le minden
gondolatomat.</p>
<p>Finom vidámsággal beszélt Jósika, aztán elővéve a gondosan
becsomagolt ékszert, folytatta:</p>
<p>– A grófnak hirtelenül Bécsbe kellett utaznia, császári
parancsra. Ma reggel beszéltem vele, azt üzeni kegyednek szép
kisasszony, hogy bízzék benne. Csak ennyit üzent és küldi ezt a kis
emléket.</p>
<p>Jósika átnyújtotta Hardenegg ajándékát Franciskának, aki remegő
ujjakkal bontotta ki a csomagot. Vékony láncon függő kis aranylap
pihent a tenyerében és az aranylap közepén hosszú nyakú, hosszú
lábú, vékony csőrű, vörös madár fénylett.</p>
<p>– A vörös daru, a fiatalság, a szerelem madara – susogta
Franciska, aztán keblébe rejtette a gyengéd emléket, a Napoleon
képe mellé, a szíve fölé.</p>
<p>– Nagyon romantikus ember ez az én Hardenegg barátom – szólalt
meg Jósika.</p>
<p>Franciska ránézett a báróra. Nem volt olyan szép és előkelő,
mint Hardenegg, de a szeme gyönyörűen, kéken ragyogott, a haja
selymesen, sötéten hullott homlokába, kis merész bajuszt viselt,
milyet csak a katonák hordhattak a borotvált világban és
egyenruhájának fényes, gombos, fehér frakkja, lányosan üde, rózsás
arca játékosan könnyeddé tették megjelenését, mintha úgy faragták
és festették volna ki a nők örömére szép kis katonának.
<span class="pagenum"><a name="Page_40" id=
"Page_40">-40-</a></span></p>
<p>A kis katona mellén érdemrendek csillogtak, de mintha az is csak
tréfa lenne, Franciska tekintete úgy pihent meg mosolyogva a
háborús kitüntetéseken, és keskeny orra tövét finom ráncokba vonva,
kíváncsian kérdezte:</p>
<p>– Mondja báró úr, hány éves?</p>
<p>– Huszonegy – felelte Jósika.</p>
<p>– És már kapitány?</p>
<p>– Nagyon sok csatát küzdöttem én végig szép kisasszony.</p>
<p>– Az érdemrendjeit hogy szerezte?</p>
<p>– Megvertük az ellenséget, véletlenül én is ott voltam,
szerencse dolga, higyje el.</p>
<p>– Napoleon ellen harcolt?</p>
<p>– Ellene.</p>
<p>– Az nem szép! – mondta meggyőződéssel Franciska. – Én imádom
Napoleont.</p>
<p>– Ó mely forradalmi nyilatkozat a mai világban – nevetett
Jósika. – Lássa én eddig örültem, hogy legyőzhettük őt, de ha
kegyed parancsolja kisasszony, rohanok Elba szigetére, bocsánatot
kérek tőle, mert valaha merészeltem ellene harcolni, ide hozom a
kegyed lábához és hogy akkor örökre biztos rabságban fog sínylődni,
arról kezeskedem.</p>
<p>– Önnel nem lehet komolyan beszélni, – mondta Franciska, aztán
lement a templom lépcsőjén. Jósika követte őt és szomorúan gondolt
a közeli válás pillanatára.</p>
<p>Szótlanul lépkedett hazafelé Franciska.</p>
<p>– Nos, szép kisasszony, mit izen a grófnak? – kérdezte
Jósika.</p>
<p>– Meddig lesz a gróf Bécsben?</p>
<p>– Nem tudom, csak annyit izent, hogy kegyed bízzék benne.</p>
<p>– Várni, bízni, megint csak várni, várni, hiába várni, biztosan
hiába, – mondta keserűen a leány. – Pedig én már menni szeretnék,
el innen, messze el… Bécsbe… Élni akarok, élni a fényben,
ragyogásban és mindez olyan elérhetetlen messze van éntőlem.
<span class="pagenum"><a name="Page_41" id=
"Page_41">-41-</a></span></p>
<p>Franciska megállt, a kolostor szürke falához támaszkodott,
szenvedélyes, piros tűzben égett az arca, egész szemében vad
vágyakozás izzott és Jósikának kezdett igazán nagyon tetszeni.
Őszinte lelkesedés csengett hangjában, amint közelebb lépve a kis
órásleányhoz, melegen szólt hozzá:</p>
<p>– Igaza van kisasszony, ha Bécsbe vágyik, Bécs most nagyon szép.
Soha annyi szép hölgyet, olyan választékos népet, olyan
beláthatatlan színvegyületét az egyenruháknak, annyi fejedelmet,
annyi híres, annyi érdekes embert még nem látott együtt a világ.
Bécs most Európa fővárosa. Két császár, négy király, két császárné,
egy királyné, és sok-sok fejedelem kocsikázik mindennap a Práter
fái alatt. Európa sorsát jöttek intézni, de gazdag örömökkel
hímezik tele a politika szőnyegét. A napoleoni háborúk megrázták a
világot és most a fiatal béke karjában, örömök mámorában el akarja
felejteni mindenki az utolsó évtized borzalmait. „A kongresszus
táncol“, oh és hogy táncol, szép kisasszony. Valcert táncol,
kegyednek is ott kellene táncolnia, hogy elkábítsa a férfi
szíveket.</p>
<p>Szomjasan szívta magába Jósika szavait Franciska:</p>
<p>– Oh meséljen, meséljen tovább.</p>
<p>– Nem tudom én azt elmondani, nem lehet azt leírni, látni kell
mindazt, kisasszony.</p>
<p>Az eső ismét csepegni kezdett, nem törődtek vele, Franciska úgy
maradt a falhoz támaszkodva és a halkan szitáló őszi esőben, az égő
arcú óbudai leánynak a bécsi élet gyönyöreiről beszélt Jósika:</p>
<p>– Aki nem élt ott, az nem tudja, mi az élet, aki ott nem
táncolt, az nem tudja, mi a tánc. Oh, ha láthatná a sok gyönyörű
asszonyt virágok és gyémántok pompájában, amint elragadja őket a
zene ellenállhatatlan varázsa és tovasuhannak táncosuk karjában. Az
első lépések után boldogabb lesz ajkukon a mosoly, nagyobb fény
gyúl szemükben és édes remegésben piheg fehér keblük. <span class=
"pagenum"><a name="Page_42" id="Page_42">-42-</a></span> Oh be szép
ott Franciska kisasszony, milyen csudaszép.</p>
<p>– Hogy szeretnék egyszer én is úgy táncolni – susogta
Franciska.</p>
<p>– És én, hogy szeretnék én kegyeddel táncolni szép kisasszony.
Átfognám a derekát, magamhoz ölelném és…</p>
<p>Jósika közelebb lépett a leányhoz, úgy amint mondta, dereka köré
fonta karját, magához ölelte erősen és hirtelen gyengéden, lágyan
csókolta meg kezében pihenő kezét.</p>
<p>– Oh istenem – rebegte ijedten Franciska.</p>
<p>– Ne haragudjék, kérem – könyörgött Jósika. – Kegyed olyan szép,
olyan nagyon szép, szeretném elvinni innen, el a nagyvilágba,
Bécsbe, szeretném…</p>
<p>Hirtelen elhallgatott, ebben a pillanatban nagyon, igazán
tetszett neki Franciska, olyan nagyon, olyan igazán, mint minden
nagyon, igazán csinos nő. Szeretett volna tenni érte valamit,
szeretett volna örömet szerezni neki, ennek a remegő kis jószágnak
sok szépet adni.</p>
<p>– Nézze Franciska, drága Franciska – szólalt meg egy kis
gondolkodás után, ha már rászánja magát, hogy itthagyja édesatyját
és feljön Bécsbe, akkor most tegye. – Kegyed bizonyosan tudja, hogy
ma érkeztek Pestre az orosz cár és a prusszus király, holnap estére
nagy bál lesz az országházában Budán, elvinném oda kegyedet édes,
szép kis leány.</p>
<p>Franciska majdnem sírt az izgalomtól:</p>
<p>– Apám sohasem engedné meg.</p>
<p>– Nem engedné meg? Hát Bécsbe elengedi? Oda is csak titokban
mehet… szökve… Úgy-e eljön?</p>
<p>Franciskát még fogva tartotta az elmult este emléke, csábította
a mának regényes varázsa. Két nap alatt több történt vele, mint
eddig egész életében. Most ütött a sorsdöntő óra, most cselekednie
<span class="pagenum"><a name="Page_43" id=
"Page_43">-43-</a></span> kell. Az apja!? Életének huszonkét
esztendejét neki adta, neki adta első gyengéd gyermekmosolyát, első
gügyögő szavát, neki adta a növendék leány önkéntelenül melegebb
ölelését, öröme, gondja ő volt eddig, mindent, mindent az apjának
ajándékozott és az apja gazdaggá, széppé, finommá tette cserébe.
Csak… igen, igen, csak azt nem kérdezte soha, hogy nincsenek-e
titkolt vágyai? Hogy nem hívja-e az élet, amelyről mindent tudott
és amelyből nem látott még semmit? Hiláriusz mester önző apai
jóságával mindazzal elhalmozta, amit egy szülő adhat gyermekének,
de jósága rablánc volt, a kis budai ház kalitka, ahol fogva akarta
tartani magának Franciskáját örökre. Bezárta, száz lakattal őrizte
karcsú leányát, de a lelkét nem tudta leláncolni, a lelke messze
elment Óbudáról és bejárta az élet minden lehetőségét. Nem volt
semmi határozott kívánsága, nem tudta mit akar, csak egy vágy élt
benne követelődző keserűséggel, el innen, el innen minél előbb.</p>
<p>A dívánján feküdt alkonyatkor és várta, hogy történjék valami;
kis kertjük virágaival feldíszítette szobáját, tavasszal, mert most
már csak jön a nagy esemény és minden új ruháját azzal az érzéssel
varrta, hogy ez már csak biztosan életének ünnepére készül.</p>
<p>Hány év telt el így, mindig egyformán? Tegnap este végre
megszólalt a barna kapú csengője és ez a sors jeladása volt
biztosan. Tétlen életében nagyra kínzott tettvágya most cselekvésre
hívta. Tegnap Hardenegg nyújtotta feléje megszabadító kezét, ma
Jósika! Hardenegg azt izente várjon, Jósika hívta, hogy jöjjön
azonnal. Hardenegg, Jósika! Nem mindegy-e? Hiszen nem akart ő semmi
véglegest egyiktől sem, csak az élet nagy kapuját nyissák ki
számára, amelyen túl ezer gyönyörű bizonytalanság és ezer lehetőség
vár reá.</p>
<p>– Nos, Franciska kisasszony, eljön a bálba? – kérdezte újra
Jósika és biztatón fogta meg a merengő leány kezét. <span class=
"pagenum"><a name="Page_44" id="Page_44">-44-</a></span></p>
<p>– Megyek, mennem kell! – tört ki Franciskából ujjongva a
reszkető válasz.</p>
<p>– Nemzeti viseletben kell megjelennie mindenkinek.</p>
<p>– Oh, ruhám lesz, szép ruhám, rózsaszínű, hozzá pillangós
lengyelke. – És most már új gond foglalta el szívében a
lelkiismeretfurdalás, a tépelődés helyét.</p>
<p>Jósika még mindíg fogva tartotta a leány kezét:</p>
<p>– Hallgasson rám Franciska, én holnap alkonyatra eljövök az
óráért, amelyet a császár rendelt édesatyjánál, kegyed készen vár,
a báli ruhát becsomagolja, a többit pedig bízza rám.</p>
<p>– És aztán mi lesz? – Franciska arra gondolt, hogy haza többé
sohasem jöhet apjához.</p>
<p>– Aztán? – Jósika megcsókolta a leány kezét. – Aki mindig a
következményekre gondol, az sohasem lehet bátor, Franciska. Aztán?…
Majd meglátja, minden nagyon szép lesz. Higyje el nekem, édes
Franciska.</p>
<div class="chapter">
<h2><span class="smaller">V. FEJEZET.</span><br />
Az arany kalapács.</h2>
</div>
<p>Ferenc császár dolgozószobájában ült és fáradtan, unottan
hallgatta Sickingent, aki a napi beosztást terjesztette elő:</p>
<p>– Az orosz császár őfelsége és őfelsége a prusszus király lóra
ülve megnézegetik a várost, a kaszárnyát, a Nemzeti Múzeumot, a
bibliotékát. Felséged és József nádor főhercegsége a bibliotékában
kegyeskednek várni őfelségeket. Ez elvégződvén, mindnyájan kocsikon
Budára méltóztatnak menni díszebédre, felkelvén az ebédtől, a Szent
Gellérthegyre kegyeskednek elfáradni, megtekinteni az
obszervatóriumot, onnan pedig…</p>
<p>– Szüretre, a Margitszigetre – vágott közbe a <span class=
"pagenum"><a name="Page_45" id="Page_45">-45-</a></span> császár. –
Tudom, lieber Graf. Este bal paré, holnap díszszemle a Vérmezőn.
Megöl ez a kongresszus. Mennyi idő mulva kell most indulnom?</p>
<p>– Egy pár perce van még felségednek. Azalatt talán kegyeskednék
elintézni néhány fontos iratot. De a császár eltolta magától az
aktacsomót:</p>
<p>– Most nem irok alá semmit.</p>
<p>Sickingen szemrehányó pillantást vetett szeszélyes uralkodójára,
aztán szerény, de intő hangon jegyezte meg:</p>
<p>– Többen jelentkeztek kihallgatásra is, gróf Majláth Miklós, a
Geheimpolizei megbízottja, gróf Sándor, gróf Szapáry, a nádor
őfensége főudvarmestere, Jósika Miklós báró, akit felséged
tegnap…</p>
<p>– Küldje hozzám a bárót azonnal – szólott a császár és arca
egyszerre felélénkült. – A többi urakat délután fogadom. Jósikával
azonnal beszélnem kell. Fontos ügyek. Államérdek – tette hozzá
tréfás mosollyal, mikor Sickingen tekintetével találkozott.</p>
<p>– Parancsára, felség – mondta a gróf mélyen meghajolva és
kilépett a szomszéd terembe, hol a sok fényes nagy úr
várakozott.</p>
<p>Amint Sickingen megjelent a küszöbön, mozgolódás támadt a
díszmagyarok és tábornoki egyenruhák között, Majláth gróf egy
lépést tett előre, de megdöbbenve állt meg, amint a gróf ajkáról
halkan, tartózkodva hangzott el egy semmitmondó név:</p>
<p>– Báró Jósika Miklós.</p>
<p>Meglepődve, önkénytelenül nyitottak neki utat a jelenlevők. Ki
ez a fiatalember, akire a császári kegy gazdag sugarai hullanak?
Miért hivatja Őfelsége? Mely nagy dolgokra van kiszemelve ez a
gyermekarcú kis kapitány, aki hetyke tartással tűnt el a
dolgozószoba függönyös ajtaja mögött.</p>
<p>Vajjon mit szóltak volna ezek a hatalmas főurak, ha hallják,
hogy egy óbudai órásmesternél tett látogatásáról számol be Jósika?
Vajjon mekkora <span class="pagenum"><a name="Page_46" id=
"Page_46">-46-</a></span> méltatlanság tör ki közöttük, ha tudják,
hogy miért mellőzték fontos jelentéseiket? Hátha még látták volna,
hogy milyen igazán jól mulatott a hatalmas császár!</p>
<p>A vitéz kis kapitány akkor még nem írt regényeket, de elmondani
annál jobban tudott és elbeszélése igen szórakoztatta a
császárt.</p>
<p>– Szóval, nehezen adta ide az óráját? – kérdezte nevetve.</p>
<p>– Nagyon nehezen, felség.</p>
<p>– No, aztán mit gondol, kedves báró, mit adjunk neki érte?</p>
<p>– Előre kijelentette, hogy nem fogad el pénzt, felség.</p>
<p>– Ein lustiger Kerl, der Alte. Hát majd kap valami ordót –
mondta a császár.</p>
<p>– Ma estére becsomagolja az órát Müller Hiláriusz mester.
Parancsolja felséged, hogy elmenjek érte? – kérdezte merészen
Jósika.</p>
<p>– Felesleges önnek fáradnia – mondta a császár. – Különben sem
olyan sürgős. Majd kiküldünk érte talán holnap. Köszönöm a
szívességét. Ma délután a margitszigeti szőlőjében szüreti
mulatságot rendez az öcsém, remélem elkísér, kedves báró?</p>
<p>Mit is mondott Hiláriusznak a császári kegyről?</p>
<p>Azt ismételte most a megdöbbent Jósika: – Felséged jósága
parancs.</p>
<p>Aztán sokkal kevésbé biztos tartással hagyta el az uralkodó
szobáját, mint ahogy belépett volt oda. Szóval, nem küldik Óbudára
és délutánja elveszett? Hogyan mehet el most Franciskáért? A
helyzet csaknem kétségbeejtő. Valami új haditerven kell
gondolkoznia. Neki el kell jutnia Óbudára, ha törik, ha szakad. De
hogy? A szerencsére bízta a dolgot, sorsának arra a hagyományosan
kegyes tündérére, ki még sohasem hagyta cserben.</p>
<p>Egy szekeret fogadott mindenesetre, odarendelte <span class=
"pagenum"><a name="Page_47" id="Page_47">-47-</a></span> Budára a
Kapucinus-térre, aztán elment, császári parancsra szüretelni.</p>
<p>A Gellérthegyről Pestre hajtottak az uralkodók és a
Viza-tanyánál díszes, vitorlás hajókon keltek át a
Szent-Margitszigetre, ahol régi kolostor romjaihoz támaszkodva
állott József nádor nyári palotája.</p>
<p>Gyönyörű park volt az egész sziget, nagy hatalmas fák között
gyepszőnyegeket terített és csudálatos virágpompát teremtett a
királyi gazdagság.</p>
<p>A palota közelében volt a főherceg híres szőlőkertje, melyben a
szüretet tartották Sándor cár és Frigyes Vilmos porosz király
tiszteletére.</p>
<p>Már egy órája sétáltak az uralkodók a sziget tekervényes utain
és Jósika türelmetlenül kérdeszte Blasovics Antal Cameralis
Ingrossistától, aki a szüreti délután főrendezője volt:</p>
<p>– Az Isten szent szerelmére, meddig fog még tartani ez a
mulatság?</p>
<p>– Meddig fog tartani? – csudálkozott Blasovics. – Hiszen csak
most kezdődik. Eddig a természet és mesterség plántálta gyönyörű
fák, az idegen csudálatos növények látása, a klastromok, templomok
düledékei hozták bájoló andalgásba érzékeny szíveiket.</p>
<p>Jósika nagyot sóhajtott, a szőlőskertben pedig felhangzott a
török muzsika és gróf Szapáry, a nádor főudvarmestere, jelt adott a
szüretelés megkezdésére.</p>
<p>Csudálkozva bólogattak nagy fejükkel a sziget öreg fái. Már
sárgult a lombjuk, a természet olyan volt, mint egy utolsó útjára
felékesített szomorú halott és fáradt levelek halkan hullottak a
császárok fejére és a szüretelő menet tarka útjára.</p>
<p>Tizenhat kis leány, meg tizenhat fiúcska lépkedett legelől,
világoskék magyar ruhában, ezüst zsinórosan, gyámoltalanul bámulva
a koronás vendégekre. Gyenge, félénk éljen hangzott el ijedten
mosolygó ajkukról és Ferenc császár meghatottan intett nekik
kezével: <span class="pagenum"><a name="Page_48" id=
"Page_48">-48-</a></span></p>
<p>– Die guten Kinder.</p>
<p>A gyerekek elvonultak és nyolc deli legény kezén nyolc hajadon
lejtett utánuk, bájos, piruló, nyolc fiatal leány, a legszebbek
Pest-Budán.</p>
<p>– Nagyon csinosak, sőt gyönyörűek – mondta az orosz cár és
elragadtatva simogatta szemével a leányokat.</p>
<p>– Parasztruhába volt öltözve mind a nyolc pár, magyar, székely,
tót, horvát, rác, szász, bosnyák, oláh nemzeti viseletben lejtettek
tova: puttonnyal a legények, kosárkával karjukon a hajadonok.</p>
<p>Nagykalapos pásztorleányok zárták be a menetet, szalagos,
virágos díszben.</p>
<p>– De sok szép leány – sóhajtott Sándor cár és szemét le nem
vette róluk, míg a tarka csapat ellepte a szőlőskertet, hogy
dalolva szedjék le az érett fürtöket.</p>
<p>A hajadonok előbb teleszedték szalagos kosárkáikat, aztán
hamvas, friss gyümölcsöt hoztak a vendégeknek.</p>
<p>Egy piruló pásztorleány állt meg az orosz cár előtt és lesütött
szemmel kínálta a szőlőgerezdeket.</p>
<p>Sándor kivett egy fürtöt, megízlelte a gyümölcsöt, tréfálkozva
megborzongott, aztán mosolyogva mondta:</p>
<p>– Jaj de savanyú.</p>
<p>A leány felkapta ijedt pillantását és a szőke cár arcába
nézett.</p>
<p>A minden oroszok uralkodója a kis pesti leány szemébe
mélyesztette szemét, úgy suttogta:</p>
<p>– Most már édes.</p>
<p>– Danke, mein Fräulein – mondta hidegen a porosz király, Ferenc
császár pedig atyai jósággal veregette meg a leányok arcát.</p>
<p>A császár mögött állt Jósika Miklós báró és türelmetlenül várta
az indulás pillanatát. Nem érdeklődött a szüreti mulatság iránt egy
cseppet sem, unottan nézte a menetet, csúnyának találta a
leányokat, savanyúnak a szőlőt, hamisnak a nótát. Parancsszóra jött
el és itt volt, mert nem tehetett <span class="pagenum"><a name=
"Page_49" id="Page_49">-49-</a></span> másként, de lelke már Óbudán
járt Franciskánál, hozzá szeretett volna menni minél előbb. Senki
sem törődött nyugtalanságával, az uralkodóknak tetszett a mulatság,
megvárták a szüreti koszorút is, megvárták a táncot és mikor az
utolsó nóta végetért, az orosz cár magához intette Blasovicsot:</p>
<p>– Énekeljenek még egyet a fiatal hölgyek – mondta kegyesen.</p>
<p>A műkedvelő szőlőpásztor, Blasovics, egyszeriben a szüretelők
között termett és harsány hangon mondotta:</p>
<p>– Ifjak és leányok halljátok, őfelsége Sándor cár azt rendeli,
hogy még dudolnátok.</p>
<p>A nóta tovább zengett a gyorsan leszálló alkonyatban és a Jósika
keserűsége mérhetetlen nagyra nőtt.</p>
<p>Franciska vár, gondolta kétségbeesetten és azt, hogy Franciska
vár, mindennél fontosabbnak érezte ebben a pillanatban.</p>
<p>Meg kellene szöknöm innen, törte fejét tovább és amint ez eszébe
jutott, menten el is határozta, hogy megszökik. Meg ő, még ha
kamarási kulcsába és kapitányi rangjába kerülne is a fejedelmi
meghívás semmibevétele.</p>
<p>Egyet rántott mentéjén, aztán mintha valami felsőbb
megbizatásról lenne szó, nyugodt léptekkel, büszke fejtartással,
megindult a part felé. Így ment fölényesen, méltóságosan, amíg
láthatták, de alig takarta el az első bokorcsoport, hirtelen futni
kezdett és nyílsebesen szaladt a tekervényes utakon a Dunához.</p>
<p>– Gyorsan át Budára – kiáltotta és beugrott az első
csónakba.</p>
<p>Az evező loccsant, a csónakos munkához látott és Jósika boldogan
gondolt a gyönyörű viszontlátásra, míg átúszták a folyót.</p>
<p>A nap épen eltűnt a budai hegyek mögött, aranyosra szegve a
hullámokat és az esti szél vidáman lengette a lobogókat az
uralkodók ünnepi hajóin, melyek ott várták őket a sziget budai
oldalán. <span class="pagenum"><a name="Page_50" id=
"Page_50">-50-</a></span></p>
<p>Mit bánta Jósika a díszes hajókat, mit bánta az alkonyatot, mit
bánta a világ összes uralkodóit, az ő szívében díszesebb ünnep
volt, minden ünnepnél bíborosabb türelmetlenség dobogott benne,
mint az őszi alkony pírja, hatalmasabb volt a császároknál, mert ő,
a fiatalság boldog uralkodója, szerelmes találkára sietett, hogy
elraboljon egy gyönyörű leányt, egy egész ragyogó birodalmat.</p>
<p>Franciska, az aranyhajú Franciska vár reá!</p>
<p>Franciska valóban várt, nyugtalanul várt. Egy nagy dobozba rakta
báli díszét, utazózsákba apró kincseit és szobája ablakánál állva,
türelmetlenül bámult ki az alkonyatba.</p>
<p>Hiláriusz mester már korán délután becsomagolta az órát, kitette
a kapualjába, ott ketyegett Napoleon szobros remekműve bezárva,
egyedül egy nagy ládában. Nem akarta látni, mikor érte jönnek, nem
akarta látni, amint elviszik. Visszahúzódott műhelyébe, árva óráit
mind megállította és ott a szokatlan mély csendben elmerült lázadó,
busongó gondolataiba.</p>
<p>Náni is haragudott, Náni mindig haragudott, ha gazdájának bánata
volt és ő is visszavonult műhelyébe, a konyha mélyébe, hogy
megsirassa a nagy, titokzatos ládát, melyet nemsokára elvisznek
tőlük örökre.</p>
<p>Franciska lassan türelmetlen lett, amint az alkonypir eltűnt az
égről, a reménység is tünedezett szívéből, úgy mint a rózsás fény a
láthatáron.</p>
<p>Évek óta várt már, a világpusztító háborúk felforgattak mindent,
épen csak őt nem zavarták ki a kis ház csöndes szögletéből. Órák
ketyegtek körülötte egykedvűen, hogy színtelen járásuk jelezze
sorsának mulását, ma megálltak az órák mind, most a néma házban
kellett ütnie élete nagy pillanatának.</p>
<p>Ha nem jön el Jósika?</p>
<p>Kétségbeesetten keresett választ a kínzó kérdésre. Ha nem jön
el, akkor mindennek vége, többé sohasem lesz ereje elmenni. Még
egyszer nem bírna <span class="pagenum"><a name="Page_51" id=
"Page_51">-51-</a></span> végigszenvedni egy olyan napot, mint a
mai volt, nem tudná elviselni újra apja kutató, szomorú
pillantását, amellyel nyugtalanságának nyitját kereste. Az óra! Ma
itt volt a nagy ok, ma végighurcolta a kegyes hazugságot, de még
egyszer nem volna képes rá, nem, ezerszer nem.</p>
<p>A szürkület lassan beszökött az ablakon sötét ruhájában, ott ült
a karosszékben, ott hevert a pamlagon, belefeküdt fehérfüggönyös
ágyába, ellopta virágainak színét és elborította a Franciska szívét
is, mint összes reményeinek szemfedője.</p>
<p>Egyszerre kocsizörgés verte fel az est csendjét. Franciska szíve
nagyot dobbant.</p>
<p>– Most jönnek érte – gondolta keserűen Hiláriusz mester.</p>
<p>– A latrok, a gonoszok, elviszik legnagyobb kincsünket – sírta
Náni.</p>
<p>Franciska pedig felkapta dobozát, meg az útizsákját, melyre már
olyan régen ráhímezte titkos várakozással: „Járj szerencsével“ és
kisurrant szobájából.</p>
<p>A nagy barna kapuban szemben állt Jósikával.</p>
<p>– Jó estét, Franciska. Bocsásson meg, hogy várattam – mondta a
fiatalember.</p>
<p>– Hamar az órát – suttogta a leány.</p>
<p>– Nem visszük el. Holnap küld érte a császár.</p>
<p>– Hát akkor mi lesz?</p>
<p>– Semmi. Kegyed azért velem jön. Siessünk, Franciska.</p>
<p>Gyorsan a szekérre segítette a leányt, lábához rakta a dobozt, a
hímzett zsákot, aztán felugrott maga is és néhány perc mulva
vágtató lovak vitték el Óbudáról Franciskát.</p>
<p>A műhely mélyében megremegett Hiláriusz mester és vörös hajába
mélyesztve ujjait, keserűen nyögte:</p>
<p>– Elvitték!</p>
<p>Náni kötényébe rejtette arcát, úgy zokogta szipogva:</p>
<p>– A tolvaj, a betyár, a gonosz! <span class="pagenum"><a name=
"Page_52" id="Page_52">-52-</a></span></p>
<p>– Hová megyünk? – kérdezte Jósikától Franciska.</p>
<p>– Pfisterer Kristóf ötvösmesterhez, nála átöltözik a bálra.
Megegyeztem vele. Ő csinálta kegyednek a vörös darut. Van két
leánya is. Úgy-e, meg van elégedve, édes Franciska?</p>
<p>– Köszönöm a jóságát – susogta a leány.</p>
<p>Jósika megfogta kezét:</p>
<p>– Édes szép galambom – mondta szerelmes melegséggel.</p>
<p>– Hagyjon, báró úr, kérem, hagyjon – könyörgött Franciska és
sírásra készen vette elő kis kendőjét.</p>
<p>– Mi baja, egyetlenem? – kérdezte Jósika és átölelte a leányt. Ő
már elhatározta, hogy gyönyörűen összebujva teszik meg ezt az utat
és íme, most Franciska kibontakozott karjából.</p>
<p>– Az apámra gondolok – mondta komoly hangon.</p>
<p>– Pedig most nem szabad rá gondolnia, Franciska. Most gondoljon
a bálra, gondoljon szerelmünkre, gondoljon a jövőre, a fényes,
ragyogó jövőre – biztatta Jósika, de valójában maga sem volt
tisztában azzal, hogy milyen is lesz az a jövendő.</p>
<p>Tizenhét éves kora óta háborúban volt mindig, huszonegy
esztendős fejével sejtelme sem volt egy komoly, mély érzelemről.
Csak kalandokat ismert, heves, gyors, muló szerelmeket, melyeket a
folyton leselkedő halál tesz édesebbé és melyekből a változékony
hadi élet eleve kizárja a hűséget. A leány azé, aki meghódítja, és
övé addig, míg lehet, míg a sors tovább nem viszi katonáját új
harcokba, új veszélybe. Hány leányt ölelt ő már; hánynak igért örök
hűséget, hány után repedt meg a szíve? Ki tudja azt! Franciska egy
a sok közül, ebben a percben a legédesebb, az egyetlen, az övé és
bolond ember, ki a pillanat örömein túl is gondolkozik.
<span class="pagenum"><a name="Page_53" id=
"Page_53">-53-</a></span></p>
<p>Gyengéden kereste meg a leány kezét, kihúzta nagy, sötét
gallérja alól, megcsókolta forrón, sokszor és fülébe suttogta
csábító szavait:</p>
<p>– Ne gondoljon az édesapjára, szerelmem. Ne gondolj rá drága
galambom. Neked el kellett hagynod őt. Te egy szép, tarka pillangó
vagy, aki a fényt keresi és ő nem engedte, hogy meglásd a
világosságot. Gyönyörű rózsa vagy és ő elrejtve tartotta ezt a
pompás virágot, hogy ne érezze a nap forró sugarait. Mit szólna a
világ hozzá, ha Mozart bezárkózva, úgy verte volna a fortepianót,
hogy senki se hallja? Mi lenne, ha az írók nem engednék, hogy
olvassák, amit írtak, és az aktorok nem hagynák, hogy lássák őket
játszani? Az apád irígyen rejtette el műveit, az órákat és irígyen
rejtett el téged is. Azért a császár elvette legszebb óráját és én
elraboltam a pillangóját, elraboltalak téged, gyönyörű galambom.
Szeretsz, úgy-e, szeretsz?</p>
<p>– Nem tudom, – felelte Franciska – talán… majd…</p>
<p>– Szeretsz, szeretsz – ujjongott Jósika és ismét karjába akarta
kapni.</p>
<p>– Ne, ne, most ne, még ne – susogta a leány.</p>
<p>– Jó, hát türelmes leszek, de hidd el, édes madaram, minden
pillanatért kár. Az élet gonosz, az élet csúnya, néhány hangulatos
órát ad nekünk, egy pár önfeledt percet. Azokban a percekben
szemünkben a lelkünk és ajkunkon egész szívünk, azok szépek,
azokért érdemes küzdeni, lenni, meghalni. Most olyan perceket
élünk, Franciska. Az élet épen olyan vén uzsorás, mint a te apád,
angyalom, meg kell lopnunk, el kell rabolnunk legnagyobb kincsét, a
szerelmet, legszebb drágaköveit, a csókokat. Nálad is ritka
gyémántjait zárta el kis szívem, te őrzöd a legfényesebbeket, adj
nekem belőlük egyetlenem. Csókolj meg pillangóm, rózsám,
madaram.</p>
<p>Jósika beszélt mint egy csábító regényhős és <span class=
"pagenum"><a name="Page_54" id="Page_54">-54-</a></span> Franciska
megmámorosodva hallgatta, szívta magába az édes mérget.</p>
<p>– Majd később, a bál után – rebegte.</p>
<p>– Később? Majd? Nem, nem, most – és hosszú csókban zárta le
ajkát a kis kapitány.</p>
<p>A szekér rohant, az este leszállt, sötét lett körülöttük, de
Franciska folyton azt a fényességet látta, mely a sötéten, az estén
túl várt reá.</p>
<p>– Már messze járnak – gondolta Hiláriusz, aztán odahagyta
csendes műhelyét, ahol kedvenc órájának ketyegése kísértett
szomorúan.</p>
<p>– Franciska! – szólt és leült karosszékébe az ebédlő
sarkában.</p>
<p>– Franciska! – ismételte hangosabban egy idő mulva. Vágyott a
leánya után, hangját akarta hallani, csengő, élő szavát, hogy
elnyomja lelkében a tompa, halott ketyegést.</p>
<p>– Franciska! – kiáltott ki az udvarra.</p>
<p>– Franciska, gyere! – és megtelt türelmetlen hangjával az egész
ház.</p>
<p>Náni sietve jött kisírt szemmel:</p>
<p>– Nincs künn a kisasszony – jelentette.</p>
<p>– Hát hol van? – kérdezte ijedten Hiláriusz mester.</p>
<p>Bement a Franciska szobájába, gyertyát gyújtott és
szétnézett.</p>
<p>Kitárta a szekrényt is, ismerte leányának minden darab ruháját,
apró szalagját, virágját. A nagy gallérja hiányzott és rózsaszín
csokros sötét kalapja nem lógott a fogason.</p>
<p>– Elment hazulról?</p>
<p>– Nem tudom – rebegte Náni.</p>
<p>Egy pillanatig tanácstalanul állt az órásmester, aztán mintha a
szobától várna feleletet, sorra világította meg Franciskájának
kedves bútorait. Az asztalt, a székeket, a pamlagot, az ágyat, a
kis zongorát, a himzőrámát, a fiókos szekrényt és rajta egy kis
fehér papirlapot, a papiron pedig néhány sor írást: <span class=
"pagenum"><a name="Page_55" id="Page_55">-55-</a></span></p>
<p>„Édes jó apám, elmegyek, el kell mennem. Elmegyek most, mert
most elvisznek, mert értem jönnek. Látni akarom a nagy világot, az
életet, mindent, amit te nem akartál megmutatni nekem. Bocsáss meg
jó apám. Hálás leányod Franciska.“</p>
<p>– Elment – nyögte Hiláriusz megkövülve a fájdalomtól.</p>
<p>– Ellopták tőlem – ordította aztán és kirohant a szobából,
mintha utána futhatna, mintha elérhetné.</p>
<p>A kapualjban hirtelen megállt, a nagy, fehér ládába ütközött,
melynek falán át hallani lehetett a Napoleon-óra ketyegését. Az óra
itt maradt, csak a leányát, csak Franciskáját vitte el tőle az a
göndörhajú, szép, fiatal betyár, az a hitvány gazember, az a… és
Franciskát, az ő büszke Franciskáját elcsábította az első hencegő
katona, az első szerelmes szó.</p>
<p>– Átkozott, átkozott! Átkozott a csábító és átkozott Franciska
is. Átkozott az egész világ!</p>
<p>Vad, tomboló fájdalmában lángokban szeretett volna látni mindent
és ekkor a fehér láda mélyéből egykedvű, pontos ketyegéssel szólt
hozzá kedvenc órája.</p>
<p>– Hallgass, hallgass – kiabálta Hiláriusz mester, felfordította
a ládát, vad erővel a falhoz csapta, ütötte, lökte, de a deszkák
nem engedtek. Fejszéért rohant, meglóbálta feje fölött a gyilkos
szerszámot és őrült csapásokkal törte össze élte kedvenc alkotását.
Csupaszon hevert előtte az óra bús szerkezete, összezúzva a barna
szekrény, az oroszlánkörmös állvány, a Napoleon-szobor.</p>
<p>– Hallgatsz, úgy-e, most már hallgatsz? – kiabálta
kétségbeesetten, egyet rúgva a kerekek rejtélyes halmazán. De
akkor, amint hozzáért, a szerkezet mélyéből előnyúlt a kis arany
kalapács, az óra még egyszer szólni kezdett és a kalapács koppant,
koppant egyszer, kétszer, sokszor a levegőben… nem, az ő lelkén, a
Napoleon feje helyett mestere szívére mérte apró, csengő ütéseit.
<span class="pagenum"><a name="Page_56" id=
"Page_56">-56-</a></span></p>
<p>Müller Hiláriusz állt megdermedve, fájdalma tompa kétségbeesésbe
csendesült, összetörött a csapások alatt.</p>
<p>– Franciska, Franciska – nyögte zokogva és odaborult kedvenc
órájának romjaira.</p>
<div class="chapter">
<h2><span class="smaller">VI. FEJEZET.</span><br />
Pfisterer Kristóféknál.</h2>
</div>
<p>– Jaj, mamikám, elég szép lesz-e így a bárókisasszonynak? –
kérdezte anyjától a szöszke Pfisterer Fáni és egy fehér kendőcskét
terített a fésülködőasztalra.</p>
<p>– Eridj már te kis bornyú, egész megbomlottál azzal a
bárókisasszonnyal, azért csak olyan az, mint te vagy, annak is enni
kell, hogy éljen, jobb lenne a vacsora után nézni – mondta
Pfisterer Kristófné.</p>
<p>Nagy, deli asszonyság volt, szélesvállú, tekintélyes személy.
Magyar, falusi házból ment férjhez a szepességi német származású
ötvösmesterhez. Nem tudott egy szót se németül, a férje tanult meg
kedvéért nagy kínnal-bajjal magyarul, hogy legalább valamit
megértsen abból a rengeteg sok mindenből, amit felesége mond
neki.</p>
<p>Fáni megigazította bodros vállkendőjét, egyet kacsintott a
tükörbe, tetszett neki magának is kék szeme, szőke haja.</p>
<p>Ingerkedőn kihívó volt egész apró lénye. Pisze orrának rózsás
orrlyukai és keskeny, erősen piros szája, élénk foltok voltak
másként kicsit szobaszínű, halvány arcában.</p>
<p>– Borcsa kinn van, elég az – felelte félvállról.</p>
<p>– Persze Borcsa, mindent Borcsa csinál, te csak cifrálkodol.</p>
<p>– Jaj, mamika, – beszélt tovább a leány – milyen nagyon
szeretném már látni a bárókisasszonyt. <span class=
"pagenum"><a name="Page_57" id="Page_57">-57-</a></span> Vajjon
szép-e? A báró nagyon csinos ember, kis, barna bajusza van…</p>
<p>A fehérneműs szekrény előtt guggolt Pfisterer mama és haragosan
csapta széles térdére a tiszta abroszt, úgy vágott megbotránkozva
leánya szavába:</p>
<p>– Honnan tudod?</p>
<p>– Ne haragudjál, mamikám lelkem. Ma délelőtt láttam, mikor
atyusnál járt, véletlenül kinéztem épen az ablakon.</p>
<p>– Kinéztél az ablakon? Véletlenül néztél ki? Hát láttál te már
tisztességes hajadont délelőtt kinézni az ablakon? Fáni, Fáni,
rossz vége lesz ennek, sírba viszel te engemet. Várj csak, mert úgy
forrázom ki a szemedet, ha még egyszer kinézel az utcára!</p>
<p>Nagyon haragudott a mama, a mester is meghallotta hangját a
műhelyben és bejött csitítani:</p>
<p>– Miért vagysz te megint haragos, Anikó?</p>
<p>– Még maga kérdi, maga az oka mindennek. Maga pártolta mindig
ezt a galád leányt, egy pár pofli hiányzik neki, de még kipótolom,
még megkapja a nyakleveseket, csak sokat hencegjen.</p>
<p>Úgy tett erre a kis Pfisterer Kristóf, mintha roppant megijedt
volna és alázatosan veregette meg felesége kövér karját:</p>
<p>– Ugyan, ugyan, Anikó, ma csinálod a skandált, mikor mi
vendégeket kapjuk?</p>
<p>Erre még jobban megharagudott a mama:</p>
<p>– A vendégeket is maga hívta. Mi a csudának hozza ide az a
figura báró a testvérét? Nem jóban járnak, az már biztos. Aztán ez
a haszontalan leány még csak jobban megbolondul.</p>
<p>– Ha te azt nem akarsz, Anikó, én fogom nekik mondani, hogy ők
ne jöjjenek, én fogok őket megvárni a ház előtt.</p>
<p>– Azt már nem lehet tenni – mondta lecsendesülve Pfistererné. –
Mit szólnának? Már csak jöjjenek. Vegye fel a jó kabátját, atyus.
Fáni ne bámészkodj, láss a dolgod után. Teríteni, egy-kettő.
<span class="pagenum"><a name="Page_58" id=
"Page_58">-58-</a></span></p>
<p>Fáni hozzálátott a terítéshez és amint a mama kiment a konyhába,
dalolni kezdett. Mindig dalolt, tele volt hangjával az egész ház és
a műhelyben a legények jobban, szebben dolgoztak, ha kihallatszott
a nótája.</p>
<p>Nem vette szívére, ha az anyja zsörtölődött, olyan volt az mint
a nyári zápor, hirtelen jött nagy erővel, elöntött mindent, de
jóságának napja felszárította hamar az áradatot.</p>
<p>Ide, az ötvösmester házához hozta Jósika Franciskát, hogy
átöltözzék a bálra. Azt mondta, hogy a nővére, a bálra jött fel,
Pest mellett laknak és nincs rokonuk, kihez szállhatnának. Ha mese
kellett, azt tudott kitalálni Jósika és előadni is olyan kedvesen
tudta, hogy mindenki szívesen hitt neki.</p>
<p>Nagy esemény volt ez Pfistereréknél, izgalomba ejtette az egész
házat, de milyen izgalomba. Mikor a szekér megállt a ház előtt,
olyan szaladgálás lett egyszerre, mint egy hangyabolyban.</p>
<p>– Jönnek… itt vannak… Gyorsan, gyorsan… Borcsa, mosd meg a
kezedet… Rendben van a hajam?… Atyus, menjen már elébük.</p>
<p>Pfisterer Kristóf vasárnapi kabátjában a ház előtt fogadta
vendégeit. Soványan lötyögött vékony teste az ünneplő gúnyában,
minden kedélyes ség eltűnt arcáról a nagy izgalomban, nyelve,
ajaka, fogai szünetlenül munkában voltak, kétségbeesve keresve a
megszokott szopókát, mert a mamika még pipáját is kivette szájából
az utolsó percben, pedig anélkül nem is volt ember.</p>
<p>– Franciskám, azt mondtam nekik, hogy a nővérem, vigyázzon –
súgta Jósika a leány fülébe, míg lesegítette a szekérről.</p>
<p>– Hazudjunk? Az nagyon csúnya.</p>
<p>– Nincs más mód – felelte a báró és odavezette Franciskát az
ötvösmesterhez:</p>
<p>– Kedves kis hugom, Jósika Franciska, szíves jóindulatába
ajánlom, uram.</p>
<p>– Isten hozta nálunk. Nagy szerencse érte szerény <span class=
"pagenum"><a name="Page_59" id="Page_59">-59-</a></span>
hajlékomat, hogy megtisztelni kegyesked… te… nem kegyeskedje…</p>
<p>Mamika tanította meg férjét a mondanivalókra és atyus nagyon
szépen meg is jegyezte magának, csak a végét zavarta össze.
Biztosan a pipa hiányzott, az volt a baj.</p>
<p>– Mindegy az Pfisterer bátyám, fő a szíveslátás – nevetett
Jósika.</p>
<p>– Én is aztat mondok – jegyezte meg az öreg és bevezette
Franciskát a házba.</p>
<p>Kis földszintes budai ház volt. Először jött a műhely, utcára
nyíló szárnyas ajtajához néhány lépcső vezetett fel. Onnan üveges
ajtón át lehetett bejutni a benyiló első szobába, ez volt a
látogató, ebédlő és az úr, meg az asszony hálószobája. Ebből
nyílott a leányok szobája, melyet egy kis kamraforma választott el
a konyhától, ahol ragyogott a sok fényes cintál és tányér, a
rengeteg szépen súrolt lábos, a falon függő tömérdek sok réz
kaszrol és formácska. Csillogott az egész ház a tisztaságtól,
csillogtak a tányérok és csillogott a háziasszony is, olyan volt az
arca, mint egy fényesre súrolt rézlábos, piros, kerek, mosolygós és
ha nevetett, különösen rándult meg gömbben végződő pisze orra. Most
is rándult egyet, míg apró fényes szeme szíves mosollyal nyugodott
a Franciska finom alakján:</p>
<p>– Köszöntöm a kisasszonyt.</p>
<p>Franciska megcsókolta a leányokat, a kövérkés, vöröskezű Borcsát
és az apró, vékony Fánit.</p>
<p>– Jaj de boldog vagyok, jaj de boldog – ujjongott a kis
leány.</p>
<p>– Ugyan Fáni, már megint nem férsz a bőrödbe – intette a
mama.</p>
<p>– Hagyja, Pfistererné asszony, hiszen olyan mint egy kis
pacsirta – udvarolt Jósika.</p>
<p>Fáni huncut, kacér pillantást vetett a kis báróra, mire a ház
asszonya komolyan szólott:</p>
<p>– Vezessétek szobátokba a kisasszonyt.</p>
<p>Amint a leányok elmentek, Jósikához fordult: <span class=
"pagenum"><a name="Page_60" id="Page_60">-60-</a></span></p>
<p>– Jaj kérem, sok bajom van ezzel a leánnyal, a nagyobbik szelíd,
derék teremtés, de ez olyan, mint az apja.</p>
<p>– Ugyan Anikó – csitította Pfisterer.</p>
<p>– De bizony úgy van, – erősítette a felesége – nincs azon semmi
szégyenleni való, atyus. Nagy selyma volt maga mindig és ilyen lett
szegény Fánim is. Nem jár az becsületesen a földön, csak repül,
mint a szélhajtó förgeteg. Nem akar dolgozni sem, az utcán szeret
ácsorogni és nézni, hogy rakják az emberek a lábukat, mert hát mit
is nézhetne, ha…</p>
<p>– Hagyjál már békén a szegényt, mamika – szólt közbe Pfisterer.
– Nézzél, még le se ültettél a báró urat.</p>
<p>– Jaj, igaz bizony. Na tessék helyet foglalni. De hát azért csak
elmondhatom a dolgot. Ami igaz, az igaz. Szeretem én őt azért, csak
féltem. Édes gyermekem nekem, csak úgy, mint Borcsa, de Borcsa
másforma leány, hiába. Ő egy grófi szakácstól tanult főzni is,
mindenféle cukros tortákat, süteményeket, fagylaltokat, ízletes
halakat. Szép munkákat is tud, de Fáni fejfájást kap a konyhán és
elgörbül a háta a himzőráma mellett. Hitvány jószág, nem bírom
felhízlalni, még ha mogyoróval etetem sem, pedig mondják, hogy bő
konyhán élünk, no majd meglátja a báró úr. Borcsa főzte a
vacsorát.</p>
<p>– Köszönöm a jóságát, Pfistererné asszonyom, de nem maradhatok
itt, szolgálattevő kamarás vagyok Őfelsége mellett, majd eljövök
Franciskáért később. Addig gondjaira bízom hugocskámat.</p>
<p>– Kár, nagy kár – sopánkodott Pfistererné. – Majd készítünk
valami hideget, mire vissza tetszik jönni… Ne féltse a
testvérkéjét, vigyázunk mi rá.</p>
<p>Sietve ment el Jósika és félve, nagyon félve, hogy észrevették
délutáni szökését. Neki az udvarral kellett a bálba mennie és csak
azután jöhetett el Franciskáért. Az egész életét csupa remegéssé,
csupa hazugsággá tette az édes szerelem. No <span class=
"pagenum"><a name="Page_61" id="Page_61">-61-</a></span> de majd a
bál után! Milyen szép lesz akkor, de arról még sejtelme sem volt,
hogy hova viszi onnan Franciskát és hol és hogyan is lesz olyan
nagyon szép.</p>
<p>Franciska ezalatt az ágyra terítette báli díszét, az
ezüstleveles, rózsaszínű csuda selyemruhát, a magyaros, zöld
bársony mellénykét, ezüst zsinórral átfűzött, rózsaszínű selyem
topánkáját és pillangókkal kihímezett, fehér atlasz lengyelkéjét.
Aranypapirba volt becsomagolva minden darab és amint sorra
bontogatta, édes várakozásban gyult ki lassan szép, fehér arca.</p>
<p>A kis Fáni be nem tudott telni a sok pompával, tapogatta,
cirógatta, úgy ujjongott:</p>
<p>– Oh be szép, oh be nagyon, nagyon gyönyörű. Ilyet csak a
teátrumban láttam, olyan lesz a kisasszony, mint Matild a
Templáriusokban. Roppant gonosz nő. Látta a kisasszony?</p>
<p>– Én még sohasem voltam teátrumban – felelte mosolyogva
Franciska.</p>
<p>– Nem volt? Jaj az kár. Én bizony megyek, ha csak négy garasos
helyre is. A magyar játékszínt jobban szeretem, ott játszanak a
magyarok a Rondellában a Dunaparton, úgy hívják tréfából:
bagolyodú. Déryné a legkedvesebb, láttam a „Két róká“-ban meg „Az
első hajós“ nevű énekes játékban, a kis vadleányt játssza, Melidát.
Gyönyörű az „Arany idő“ vagy „Inkle és Járikó“ című darab is.
Hamlet is szép, Hamlet királyfi Kőszegi Laci, gyönyörű ifjú, deli
termetű. Jaj, de szeretek én a teátrumba menni, de oda még jobban
szeretnék menni, ahol játszanak, nemcsak oda, ahol fizetnek. Aztán
én volnék Matild a Templáriusokban, felvenném azt a gyönyörű
chamoisszín atlasz ruhát, zöld zsenilinnel kihímezve és mondanám
Kőszegi Lacinak: „Imádlak! Fogadd el szerelmemet Molai“.</p>
<p>– Az istenért, Fáni – Borcsa majdnem sikított és lángvörös lett
kerek arca. – Ne tessék ráhallgatni, kisasszony. Mindig ilyeneket
beszél, pedig csak azért akarna ő játszani, hogy szép ruhákat
<span class="pagenum"><a name="Page_62" id=
"Page_62">-62-</a></span> vegyen fel, meg hogy lássa azt a
Kőszegit. Egész meg van háborodva.</p>
<p>– Nahát jobban is tetszik nekem, mint a patikőr, akihez mamika
akar férjhez adni.</p>
<p>– Pedig derék ifjú, higyje el, kisasszony – magyarázta Borcsa,
miközben orra hegye épen úgy rándult meg mint az anyjáé. Patikus.
Fáni mindig patikőrnek nevezi, pedig mamika megtiltotta. Még télen
is a legszebb csokor virágokat hozza a porcellánpohárba. Tíz pengő
is van egy olyan szépen összeválogatott virágcsokor.</p>
<p>– Bánom is én – nevetett Fáni. – Ki nem állhatom, sohse is
állhattam, mondtam már százszor, hogy nem szeretem.</p>
<p>Franciska hallgatta őket elámulva. Neki nem voltak
leánypajtásai, sohasem hallott ilyeneket, élemény volt számára
minden szó. Ott állt forró titkokkal teli szívével hidegen, magasan
a két beszédes, egyszerű teremtés szobájában. Mint egy szép,
idegen, néma hattyú a csiripelő verebek között. Nagyon messziről
jött és még messzebbre akart menni, fel a magasba, ahol legszebb,
ahol legnagyobb, legragyogóbb az élet.</p>
<p>Pfisterer mama jött be, hívta őket vacsorálni.</p>
<p>Fáni felkapta az ágyról a bársony mellénykét:</p>
<p>– Mamika gyere, mamika nézd meg, milyen gyönyörű.</p>
<p>A mama megnézte jobbról, balról:</p>
<p>– Bizony pompás – mondta. – És echt bársony. Hiába, a gyapot
megismerszik, más a hajlása.</p>
<p>– Jaj de szeretnék én egy ilyen köntöst – sóhajtotta Fáni.</p>
<p>– Nem hallgatsz mindjárt. Ez csak bárókisasszonynak való. Már az
összes szép holmimat odaadogattam neki, tudja kisasszony. Voltak
olyan finom batisztperkál, térdig stikkelt ingeim, azokból is
feláldoztam hármat, egyet meg is festettem vadsáfránnyal, szép
virító sárgára, hogy ne legyen mind egyszínű. Akkor aztán sál is
kellett volna, mert hogy az a divat. Volt egy igen szép levantin
<span class="pagenum"><a name="Page_63" id=
"Page_63">-63-</a></span> vörös selyemkendőm, egy tenyérnyi
szélességű fehér atlasz széllel, még staffirungban kaptam, de
sohasem volt szívem viselni. Ennek a hálátlan békának azt is
kétfelé hasítottam és összevarrtam középütt, sálnak. Nem használt
az semmit, másnap már… Jaj, de tessék jönni, elhűl a vacsora.</p>
<p>Leültek szépen az asztal köré. Ez hát egy polgárcsalád háza?
gondolta Franciska. Így élnek a rendes emberek, ilyen egy
közönséges mesterember, mint Pfisterer Kristóf, ilyenek a
mesterleányok, mint Borcsa, és ha kicsit ki szeretnének rúgni a
hámból, olyanok, mint Fáni. Majd azt is megtöri az élet, ha férjhez
megy a patikőrhöz. Milyen más őnáluk otthon, milyen ember az ő
apja, milyen csendes álomvilág volt az ő világa.</p>
<p>Pfisterer mester késével egy falatot szelt kenyeréből, szájába
gyűrte és teli pofával dünnyögte:</p>
<p>– Jaj te Anikó, én úgy szeretném enni egy kis vizaikra, délben
megterheltem az én gyomrom, sokat ettem. Az csinálja megint jó
étvágyat.</p>
<p>– Van a speizban – mondta Pfisterer mama. – Hozd be Fánni és
hozz ecetet, olajat és hagymát is. Érted?</p>
<p>– Értem, mamika.</p>
<p>Míg a ház ura helyreállította étvágyát a kaviárral, Borcsa
roppant nagy tálon behozta a pampuskát. Letette az asztal közepére
és az atyus nagy, kék üveg cukorszelencéből evőkanállal szórta rá a
cukrot, hogy úgy fehérlett, mintha havas volna.</p>
<p>– Jó forrón tessék enni, kisasszony, – bíztatta Franciskát
Pfisterer mama – majd iszik utána egy korty ürmöst, akkor nem árt
meg.</p>
<p>A pampuska után jött a töltöttkáposzta, utána pecsenye, aztán a
torták.</p>
<p>Igazi nagy vacsora volt, és vacsora után gyűszűnyi ezüst
pohárkákban hozták a finom rózsalikőrt. Franciska csudálkozva
bámulta meg a Borcsa kezében.</p>
<p>– Finom erdélyi szokás ez – magyarázta büszkén Pfistererné. –
Ott látta az édesapám, Isten <span class="pagenum"><a name=
"Page_64" id="Page_64">-64-</a></span> nyugosztalja, megtanulta a
készítési módját is. Úgy hívják ott rozsólis. Igazi török rózsaolaj
kell hozzá, de olyan illatos is lesz tőle a szája, hogy mind
elkábulnak az ifjak a bálon.</p>
<p>Atyus nagy tetszéssel szörpölte a finom italt:</p>
<p>– Csak nagy ünnepen adja elő a mamika – jegyezte meg. – De ma
ünnep is vanja. A vacsora utánna meg is nézegetünk a kivilágítás,
leányok.</p>
<p>Fáni az apja nyakába borult:</p>
<p>– Köszönöm, köszönöm, felveszem a sárga ruhámat, meg a szép
sálomat.</p>
<p>– Abból ugyan semmi sem lesz, majd még összegyűrik a
tolongásban. Nem elég, hogy tegnap rajtad volt? – pattogott a
mama.</p>
<p>– Hát tegnap hol tetszett lenni? – kérdezte udvariasan
Franciska.</p>
<p>– Mamika és Borcsa nem voltak, csak én mentem el atyussal a
teátrumba – magyarázta Fáni. – A német teátrumba, mert ott volt a
nagy ünnepi játék. Gyönyörű új épület a német színház és tegnap a
tornáca háromsoros lámpákkal volt kivilágosítva, a nézőtér pedig
viaszgyertyákkal. A játék énekes játék volt: „Aschenbrödel“.
Mesterséges táncok is voltak beleelegyítve. A főszemély Cibulkáné
volt, meg Campiné. A játék már megkezdődött, mikor belépett a
császári lozsiba az orosz császár, jaj de szép ember, aztán a mi
felséges urunk, utóljára a prusszus király. Mennyi éljent
kiabáltak, mert Ferenc császár magyar huszárruhában volt és úgy
integetett kezével, mintha egy atyus volna és születésnapját
ünnepelnék. Sohasem felejtem el. A magyar teátrumi társaság is
előadta az óteátrumban „A süketnéma“ című vígjátékot, aztán a játék
végén a társaság kiállott az áldozattűz köré és énekelt is.
Rothkrepf Nelli mesélte, ő ott volt, de azért oda csak az ment, aki
a német teátrumba nem juthatott be.</p>
<p>– Nagyon szép lehetett – mondta Franciska. Aztán arra gondolt,
hogy mindezt meglátja ma ő is, az ünneplést, a pompát, a
császárokat és ennek az <span class="pagenum"><a name="Page_65" id=
"Page_65">-65-</a></span> ünneplésnek egy kis fénysugára bizonyosan
éri majd őt is, egész bizonyosan.</p>
<p>Alig várta, hogy Pfisterer és leányai elmenjenek, de sokáig
tartott. A mamika otthon maradt, előbb át kellett hívni hozzá
Rothkrepfnét, hogy ne legyen egyedül. Aztán a leányok lelkére
kötötték Franciskának, hogy felkeltse őket biztosan, ha hazajön. Az
ágy megvetve fogja várni, majd Fáni és Borcsa együtt alszanak.</p>
<p>– Vagy talán – könyörgött Fáni – a kisasszony nem utálja és
velem alszik, olyan szép lenne.</p>
<p>Végre elmentek. Pfistererné a külső szobában a drágaságról
beszélgetett Rothkrepfnéval és Franciska öltözködött a leányok
fehérfüggönyös tükre előtt, melynek asztalán porcellánpohárban
állottak a patikőr virágai.</p>
<p>Ünneplőbe öltözködött Franciska és ünneplőbe öltözködött a város
is, Pest-Budának minden ablakában csillogó fényt gyújtott a
lelkesedés. A Szentjánoshegyen tündérkastélyt formáltak az
örömtüzek, és sohasem látott világosságot loptak az öreg budai
erdők sötét fái közé.</p>
<p>Az obszervatórium a Gellérthegyen mintha lángban állna, úgy
ragyogott, egy-egy sistergő rakétát küldve a magasba, az ég
felé.</p>
<p>Franciska feltűzte haját, dús fürtökben rendezte el homloka
körül, magas kontyba simította, aztán rátűzte a kis magyaros
pártát, melyről rózsaszín selyemszalag csüngött szoknyája széléig.
Most valami még kellene… valami dísz a kontya mellé. Mit tűzzön
oda? Erre nem gondolt. Maga elé nézett, a tükörtől kért tanácsot és
akkor észrevette a patikőr virágait.</p>
<p>Egy fehér rózsa virított az őszies csokorban, a nyár végső
könnyű lehellete, és ő kivette a pohárból a budai patikus szerelmi
küldöncét, hogy felékesítse magát vele a császárok báljára.</p>
<p>A fejedelmek a bál előtt körülhajtattak Pesten, hogy megnézzék
az illuminációt és útjukban mindenütt <span class=
"pagenum"><a name="Page_66" id="Page_66">-66-</a></span> tomboló
lelkesedés ünnepelte őket. Olyan rég nem örült már az ország és a
magyarnak úgy kell a fény, a zaj, a ragyogás… Legnagyobb volt a
tolongás a hajóhíd pesti oldalán, óriási néptömeg várta az udvari
hintókat. Mindenki látni akarta, amint visszatérnek Budára. De ott
is volt a legszebb. Szemben a királyi vár, minden ablakában
világosság égett, a rendesen elhagyott, sötét, halott épület, végre
felnyitotta sok-sok ragyogó szemét, hogy biztató mosolyt küldjön a
városnak, az örvendő embereknek, öregeknek, ifjaknak, mindenkinek,
aki most kendőlobogtatva üdvözli uralkodóját.</p>
<p>– Éljen a király!… Vivat Franciscus!… Vivat Sanctissima
Majestas!</p>
<p>– Mein lieber Papa, amint látom, felségedet nemcsak a bécsiek,
hanem a magyarok is szeretik – mondta Ferenc császárnak az orosz
cár és hintóik átrobogtak a tündöklő diadalkapun.</p>
<p>A híd karfáján nyilt üveggolyóbisokban viaszgyertyák égtek,
sűrűn egymás mellett, mint hosszú gyöngysorok.</p>
<p>Amint a fejedelmek a hídra értek, a Dunán úszó díszes ladikokon,
kivilágított betűkben jelent meg a felírás: „Vivant pro salute
populorum suorum“.</p>
<p>Alig hagyták el a kocsik a híd közepét, a gyorsan másként
rendezkedő ladikokon is új felírás hirdette messzire tündöklő
betűkben: „Vivat Franciscus, vivat Alexander, vivat Fridericus
Vilhelmus“.</p>
<p>Ki látott ennél szebbet? Ki hitte, hogy a hosszú háborúk után
jön még egy ilyen nap is?</p>
<p>A várhegy oldala olyan volt, mintha tündérek ültették volna tele
tündöklő tulipántokkal, mert József nádor kertjének minden útját,
minden ágyasát lámpásokkal rakatta körül. Égő fények szegélyezték a
hegy lábához vezető lépcsőket is, úgy hogy leomló, lángoló tüzeknek
látszottak.</p>
<p>Ezalatt Franciska is felöltözött. Gondosan, félve húzta fel
fehér selyemharisnyáját, rózsaszínű atlasztopánkáit, <span class=
"pagenum"><a name="Page_67" id="Page_67">-67-</a></span> bokája
felett magasan keresztezve az ezüstzsinórokat. Felvette könnyű
szoknyáját és a belehímzett rózsalevelek lágyan csillogtak a két
szegényes faggyúgyertya világában. Zöld mellénykéje szépen simult
termetére és a sötét bársony még fehérebbé tette fehér nyakát.</p>
<p>Utoljára kötötte fel a kis csipke köténykéjét, egy székre
helyezte a fehér selyem, pillangós lengyelkét, ő már elkészült
életének nagy ünnepére.</p>
<p>A templomórák kilencet ütöttek, az uralkodók beléptek a
bálterembe és Franciska a faggyúgyertyák szomorú világánál várta
Jósikát.</p>
<p>Ismét várt, de most utoljára várt, most már nemsokára felgördül
a jövendő függönye és megkezdődik életének tündérmeséje. Csak a
bálba vigye el a báró, mert aztán… aztán nagy dolgok fognak
történni. Ma este Jósika Franciska bárónő lesz, és ő a szép
diadalmas Jósika Franciska akart lenni.</p>
<p>Ez töltötte be minden gondolatát, megfeledkezett arról, ami
eddig volt és ami ezután érheti, mert most kezdődik tulajdonképen
az élete. A sok elzártan töltött esztendő után, hőstettnek érezte,
hogy most cselekedni birt. Szép ruhájának selymes ráncai
körülsímogatták, arcának pírja igéret volt, szemének fénye mint
reménység világított és nem zavarta meg fájdalmas emlékezés
örömének tiszta ragyogását.</p>
<p>Milyen este, milyen tüneményes este! Világos tündérpaloták, égő
utak, izzó remények és a Tabán kis piacán egy magas obeliszkus
tetején kibontott szárnyaival lebegett a békesség angyala.
<span class="pagenum"><a name="Page_68" id=
"Page_68">-68-</a></span></p>
<div class="chapter">
<h2><span class="smaller">VII. FEJEZET.</span><br />
Az orosz cár tánca.</h2>
</div>
<p>Tíz óra felé távozott Ferenc császár a bálból, de Sándor cár még
ott maradt. Szenvedélyesen szerette a táncot és a nőket, a sok
szép, idegen, sohasem látott asszonyt, leányt, kiket kedve szerint
ölelhetett magához zeneszóra.</p>
<p>Nagyszerű hangulatban volt, az országház termeiben pompásan
lehetett keringőzni és a karzatokon a sok ember mind abban
gyönyörködött, hogy ő mint mulat.</p>
<p>– Mi még maradunk – mondta adjutánsának, Wolkonskinak, úgy hogy
mindenki hallhatta. – Európának összes nemzeteit ismerem, de a
magyarhoz egy sem hasonlítható.</p>
<p>Mintha simogató tavaszi szél vinné, úgy járt szájról-szájra a
merész kijelentés, Sándor cár meghódított magának minden
szívet.</p>
<p>– Jaj de szép ember. Soha ilyen deli alkatú férfit még nem
láttam. Nézd azt a gyönyörű, göndör, szőke haját. Milyen piros az
arca. Hogy fénylik a szeme. De boldog lehet, aki vele táncol.</p>
<p>Orczy bárónővel táncolt a cár, átfonta derekát szorosan és
merészen udvarolva suttogott ezer szépet az asszony égő fülébe.
Legjobban tetszett neki ma este ez a telt, fehérnyakú, gyémántos,
hermelines, kényes cica. Kicsit le kellett hajolnia a pici
bárónőhöz, magas termetéhez nem igen illett az apró táncosnő, de őt
annál inkább meghódította. Csupa mosoly volt a cár, szépen formált,
piros ajka közül szinte vakítón villogtak elő feltünően erős, fehér
fogai, csak mélyen fekvő, szúrós, kék szemében fénylett valami
vizsgálódó keménység, az uralkodó gyanakodó tartózkodása. Szép
ember volt, de tompa, kalmük orra kicsit ázsiai jelleget adott
arcának.</p>
<p>A táncoló párt egy sötét magyarruhás alak követte, <span class=
"pagenum"><a name="Page_69" id="Page_69">-69-</a></span>
közelférkőzve hozzájuk és lesve minden szót a cár ajkáról. A titkos
rendőrség megbizottja volt, Majláth Miklós gróf, kitől fontos
jelentéseket várt Bécsben báró Hager Ferenc, a rendőrfőnök. Nagy
viták folynak épen a kongresszuson, vigyázni kell az uralkodók
minden mosolyára.</p>
<p>A cár elengedte táncosnőjét, meghajolt előtte mélyen, aztán
franciául mondta:</p>
<p>– Nagyon sajnálom, Madame, hogy ez alkalommal nem terhelhettük
meg lelkiismeretünket, de remélem, még kipótoljuk, ha legközelebb
Bécsbe jön.</p>
<p>Majláth gróf mögöttük állt, arca derűs lett, milyen öröm, hogy
ezt meghallotta, a Geheimpolizei feje az ilyeneknek is örül, mert
ezekkel mulattatja a császárt, aki a finom, pikáns történeteket
szereti.</p>
<p>– Na lássa, Franciska, ez a bál – mondta Jósika és a dobogó
szívű leánnyal belépett a terembe.</p>
<p>Színes ábránd volt az egész este, az eljövetel a
Pfisterer-házból és most ez a fényes terem, a keringőző párok, a
sok-sok gyertya, a gyémántok fényétől, illatszertől, virágillattól
mámoros levegő.</p>
<p>Omló selymek, átlátszó fátyolszövetek, halavány csipkék, nehéz
bársonyok. A hölgyek ragyogó nyaka kivirágzott színes ruháikból és
szemük fénye ékszereiknek kék, sárga, piros, zöld, violaszín
ragyogásával egyetlen hatalmas égő virágcsokorba olvadt össze.</p>
<p>– Oh be gyönyörű – sóhajtotta Franciska és érezte, hogy most
életének minden pillanata egy-egy valóra vált álom, vagy talán
örökre eltűnő illuzió.</p>
<p>– Gyere, táncoljunk mi is, szép szívem.</p>
<p>Jósika átfonta a leány derekát. A kis kapitány jól táncolt,
vitte, repítette aranyhajú szerelmét és Franciska nem látott, nem
hallott semmit, elkábulva suhant, repült tova, behúnyt szemmel,
boldogan.</p>
<p>– Na jó, na szép? – kérdezte a báró. <span class=
"pagenum"><a name="Page_70" id="Page_70">-70-</a></span></p>
<p>Erre felébredt Franciska és tágranyitotta szemét. Egy pillanatig
átadta volt magát a beteljesedés boldog mámorának, most már új
küzdelemre hívta az élet. Ez a budai bál nem jelenti vágyai
végcélját, neki még minden erejével, minden szenvedélyével kell
alkudnia a mai éjszakával… Hirtelen megállt és szétnézett:</p>
<p>– Ki az a szőke fiatalember? – kérdezte és a cárra mutatott, aki
a délszaki növényekkel díszített, bíborszőnyeges emelvény előtt
állt.</p>
<p>– Sándor, az orosz császár őfelsége, biztosan boldog, hogy
kegyed figyelmére méltatja, gyönyörű angyalom – felelte Jósika.</p>
<p>– Az orosz cár, igazán? – Franciska izgatott lett. – Hiszen azt
mondta volt, hogy az udvar már eltávozott a bálról?</p>
<p>– A mi felséges urunk el is ment, a porosz király is, de ő, úgy
látszik, itt maradt. Beszélik, hogy Pétervárt is mindig reggelig
táncol a bálokon, Bécsben pedig inkognitóban elmegy a polgári
mulatságokra is. De mit bánjuk mi azt? Jöjjön Franciskám,
táncoljunk tovább. Az élet olyan szép, itt tarthatom a karomban, a
zene csak nekünk szól, az egész bál a mienk. Jöjjön,
szívvirágom.</p>
<p>Franciska nem mozdult, a cárt nézte, rajta felejtette égő, sötét
tekintetét.</p>
<p>– Pillantson már rám is, angyalom – hízelgett Jósika, aztán
megragadta a leányt, hogy tovakeringőzzék vele, de a zene hirtelen
elhallgatott és Cziráki Antal Mózes gróf, Ludovika császárné híres
kedvence, a cár mellől az emelvényre lépett.</p>
<p>Moraj zúgott végig a közönségen. Mi lesz most? Az erkélyekről
kíváncsi arcok hajoltak előre, a hölgyek szíve dobogott, csend lett
a teremben és a nagy némaságban messzire csengtek a gróf
szavai:</p>
<p>– Sándor cár őfelsége a nemzeti táncot szeretné látni.</p>
<p>A szomszéd teremből előjött a mostanáig mellőzött cigánybanda,
zsinóros, dolmányos, barnaarcú, <span class="pagenum"><a name=
"Page_71" id="Page_71">-71-</a></span> legények foglalták el a cseh
muzsikusok helyét és húzni kezdték a híres Bihari egyik
nótáját.</p>
<p>Keveset táncoltak akkoriban magyar táncot. No most ki járja el
úgy, hogy a cárnak tessék? Hol a fiatalság? Cziráki szétnézett a
teremben, ott volt körülötte a magyar mágnások, nemesség
szine-java, sorra intett nekik:</p>
<p>– Esterházy rajta! Siess Vince, táncosnét neked gyorsan!</p>
<p>Esterházy egy pillanatig keresett csak a hölgyek között, aztán
már ott táncolt a gyönyörű Rádai Ninával.</p>
<p>Az ifjúság kedvet kapott, a magyar zenére megmozdultak az alvó
szívek, mint valami régi, szép emlék, gyermekkori merész ábránd
magával ragadott mindenkit. Öt pár táncolt már a cár előtt és a
terem örvendve nézte őket. Más volt, lágyabb volt, mint a keringő,
tüzesebb a francia táncoknál, jobban illett a huszárruhás,
díszmagyaros ifjaknak. A leányok hajában libegtek a pártaszalagok,
kipirult az arcuk, mintha egyszerre kényesebbek lennének,
tüzesebbek, szebbek.</p>
<p>Jósika kézenfogta Franciskát:</p>
<p>– Jöjjön, Franciska, menjünk mi is. Minek nézzük, amint más
táncol? Én erdélyi fiú vagyok, jobban értem mindenkinél.</p>
<p>– De én? – kérdezte ijedten a leány.</p>
<p>– Te a legszebb vagy ma itt! – felelte nyugodtan Jósika és
mintha ez mindenre jogot adna, odavezette Franciskát a cár elé.</p>
<p>– Ni, ni, a kis Jósika – mondta Cziráki.</p>
<p>– Ki ez a fiatal hölgy? – kérdezte a cár.</p>
<p>– Az ifjú, felség, kivel táncol, báró Jósika Miklós. Fiatal
gyerek, de már kapitány, többször kitüntette magát a franciák
elleni hadjáratokban.</p>
<p>– A fiatal hölgy ki?</p>
<p>Cziráki zavartan válaszolt:</p>
<p>– Nem ismerem őt, felség, de talán az urak tudják. <span class=
"pagenum"><a name="Page_72" id="Page_72">-72-</a></span></p>
<p>Cziráki tovább adta a kérdést Sándor grófnak, aztán Orczy
bárónak, de ők sem tudták, Szapáry sem tudta, senki sem tudta.</p>
<p>– Ki lehet ez a leány? – szájról-szájra sietett a rejtély.
Mindenki fűzött hozzá megjegyzést is: gyönyörű… Bizony nem is
gyönyörű, vörös a haja… Nem is vörös, szőke. A ruhája milyen
különös.</p>
<p>A cár mindebből semmit sem értett, de egy rövid kijelentéssel
eldöntötte a vitát:</p>
<p>– Nagyon szép leány – mondta meggyőződéssel és le nem vette
szemét a táncoló párról. Egy új nő volt előtte, egy sohasem látott.
Nem ismerik, a haja arany, ruhája gyönyörű, nyaka fehér, és neki
nagyon tetszik.</p>
<p>Mikor befejezték a táncot, a cár leszállt az emelvényről.
Mindenkihez volt egy kedves megjegyzése és utoljára maradt
Franciska. Sándor közelhajolt a leányhoz:</p>
<p>– Mademoiselle, kegyed a legszebb.</p>
<p>A Jósika szavait ismételte. Franciska arcát égő pir lepte el,
nem tudott válaszolni. A kis kapitány féltékeny dühvel,
tehetetlenül harapott ajkába. Ezalatt felhangzott újra a keringő, a
cár kézenfogta Franciskát és táncolni vitte.</p>
<p>Jósika egy oszlop mellől elkeseredve nézte őket, várta, hogy
majd abbahagyják a keringőzést és ő visszakapja jogos tulajdonát,
Franciskáját, akit igazán nem más számára hozott ide.</p>
<p>– Szeret táncolni, kisasszony? – kérdezte a cár.</p>
<p>– Nagyon, – mondta Franciska – és felséged?</p>
<p>– Én kimondhatatlanul szeretek. Már harminchét éves vagyok és
még mindig a bálok szerzik nekem a legnagyobb örömet, de csak ha
szép a táncosném.</p>
<p>Franciska mosolyogva nézett a cárra:</p>
<p>– Sohasem hittem volna, hogy felséged már harminchét éves.</p>
<p>– Igazán? Lássa ez kedves. Elhiszem, kegyed őszintének látszik
és úgy beszél velem, mintha nem <span class="pagenum"><a name=
"Page_73" id="Page_73">-73-</a></span> is lennék uralkodó. Na de
most mondja meg végre a nevét. Mindenkitől kérdeztem, senki sem
tudta, úgy szeretném tudni.</p>
<p>– Titok, felség, nem mondhatom meg.</p>
<p>– Legalább a keresztnevét.</p>
<p>– Franciska.</p>
<p>– Franciska. Kedves neve van. De én szeretnék többet is tudni.
Nekem megmondhatja, nem árulom el senkinek, higyje el. Úgy-e egy
kis hercegnő és megszökött, hogy nyugodtan mulathasson?</p>
<p>Franciska nevetett:</p>
<p>– Hova gondol, felség? Dehogy vagyok én hercegnő, sokkal
kevesebb vagyok, mint hinné, megijedne, ha megmondanám.</p>
<p>– Lássa, az nekem egész mindegy. Bennem nincsenek előítéletek.
Én tudom, hogy minden fejedelem csak fejedelem, de belőlem embert
csinált a nevelőm és azért örökre hálás leszek neki. Tudja, hogy La
Harpe nevelt engem?</p>
<p>– A francia forradalmár?</p>
<p>– Ő! Kegyed tud róla? Milyen csudálatos!</p>
<p>– Atyámmal sokat tanultam és olvasgattam, felség – felelte
egyszerűen a leány.</p>
<p>– Kegyed nagyon érdekes nő, akar velem beszélgetni egy
keveset?</p>
<p>– Parancsára, felség.</p>
<p>– Ne úgy mondja, az nagyon hidegen hangzik. Mondja hogy
szívesen.</p>
<p>– Szívesen, felség.</p>
<p>A cár abbahagyta a táncot, Jósika elmozdult az oszlop mellől, no
most talán visszakapja Franciskáját. Utat tört magának a táncoló
párok között, hogy ott legyen a leány mellett, mihelyt az uralkodó
elhagyja őt, ne maradjon egyedül a tömegben, a férfiak bámulatának,
a nők irígy pillantásának kitéve.</p>
<p>Az emberek beszélgettek, de lopva Franciskát nézték, a táncoló
párok kisebbre szabták fordulójukat, hogy minél többször
suhanhassanak el mellette. <span class="pagenum"><a name="Page_74"
id="Page_74">-74-</a></span></p>
<p>Mindenki ismerte itt egymást, az előkelőség kiváltságos
világában. Ki ez az idegen leány, több vagy kevesebb, mint ők? Most
nevetve beszél a cárral és amint megrázza fejét, hervadó fehér
rózsaszirmok hullanak ragyogó hajából, egy oda is libbent a Sándor
vállára, ő elkapta és incselkedve dobta vissza a leány hajába.</p>
<p>A nehéz, vörös függönyös ablak előtt állt a cár Franciskával.
Jósika közel ért hozzájuk:</p>
<p>Na mi lesz? gondolta türelmetlenül. Sándor meglátta őt és
elnevette magát:</p>
<p>– A kis táncosa van itt, kisasszony, irígyli kegyedet tőlem, úgy
látszik, de nem adom vissza. Haragszik érte?</p>
<p>– Nem, felség, nekem öröm és kitüntetés, ha minél tovább lehetek
felséged társaságában – mondta Franciska meghajolva.</p>
<p>A cárnak nem tetszett a válasz, haragosan intett kezével.
Szerelemben és politikában egyaránt, a hirtelen támadt vágyak rabja
volt, melyeknek teljesedéséhez makacsul, és minden szenvedélyével
ragaszkodott. Rövid ideig rendesen, és szenvedélyes kívánsága épen
olyan hamar lecsillapult, mint amilyen hirtelen termett nyugtalan
szívében.</p>
<p>– Ne beszéljen velem úgy, mint egy uralkodóval – mondta
határozott, de nagyon meleg hangon. – Nem akarom kényszeríteni,
hogy velem legyen, nem szeretném, ha kellemetlenül érezné magát.
Mondja, szívesebben táncolna a kis kapitánnyal?</p>
<p>– Oh, sokkal szívesebben táncolok felségeddel – felelte
Franciska határozottan és ráncokba vonta majdnem összeérő, sűrű
szemöldökeit.</p>
<p>A cár arca felderült:</p>
<p>– Hát nem szereti őt?</p>
<p>– Nem, felség.</p>
<p>– És ő kegyedet?</p>
<p>Hiszen a testvérem, akarta felelni Franciska, de aztán hirtelen
undorral fordult el a hazugságtól; a cár egész lénye őszinteségre
biztatta. Eleinte úgy <span class="pagenum"><a name="Page_75" id=
"Page_75">-75-</a></span> tetszett Franciskának, mintha
szeretetreméltósága csupán szerep lenne, egy előre elhatározott
közvetlenség végigjátszása a ma esti bálon, de lassan eltűnt, a
leereszkedésnek, feszességnek még árnyéka is és az orosz uralkodó
úgy állt előtte, mint maga a mulatni vágyó fiatalság.</p>
<p>A cár közelebb lépett Franciskához:</p>
<p>– Nos, nem felel? Dehát minek is kérdem, természetes, hogy
szereti kegyedet. Természetes. Ha óhajtja, kisasszony, hagyjon el
engem és térjen vissza hozzá.</p>
<p>A leány szeme fénylett, boldog mosoly sugárzott gyerekes, puha
száján:</p>
<p>– Elárulom felségednek a nagy titkot, ha kívánja – mondta égő
arccal.</p>
<p>– Ha titkot akar rám bízni, kisasszony, akkor óvatosnak kell
lennie, – jegyezte meg gúnyosan a cár – mert nagyon vigyáznak itt
minden szóra, amit én mondok és amit nekem mondanak.</p>
<p>– Ki? – kérdezte Franciska és bámulva nézett szét.</p>
<p>A cár vállat vont:</p>
<p>– Nem tudom megmutatni, talán mindenki. Azt hiszi, holnap nem
jelentik már Ferenc császárnak, hogy én egy…</p>
<p>– Egy ismeretlen polgárleánnyal táncolt a bálon – egészítette ki
Franciska. – Nagyon bántja ez felségedet?</p>
<p>– Kisasszony, a nőnek rangja a szépsége, és kegyed a mai est
királynője.</p>
<p>– Oh, Istenem, – nevetett Franciska – én az est királynéja?
Engem Müller Franciskának hívnak, felség és egy óbudai órásmester
leánya vagyok.</p>
<p>– No és hogy került ide, kivel van itt?</p>
<p>– Ez épen a titok, felség. Jósika Miklós báró hozott el, mint
nővérét. Tegnap ismerkedtem meg vele. Nagyon szerettem volna a bált
látni és ma megszöktem hazulról, hogy eljöhessek. Még sohasem
<span class="pagenum"><a name="Page_76" id=
"Page_76">-76-</a></span> voltam bálban, felség. De nem gondoltam
volna, hogy ilyen szép.</p>
<p>– Jöjjön, üljünk le, kisasszony, aztán beszélgessünk tovább –
mondta a cár és egy vörösbársony, aranydíszes pamlaghoz vezette
Franciskát. A pamlag elszigetelve állt két nagy ablak között, senki
sem hallhatta mit mondanak egymásnak, látni, láthatta őket az egész
terem, még a mögöttük levő nagy tükörben is, de észrevétlenül közel
menni hozzájuk lehetetlen volt.</p>
<p>Majláth gróf bosszúsan húzta össze szemöldökét, de aztán
megvigasztalódva vállat vont. Ismét egy szeszély a cár részéről,
semmi több. Mit is mondhatna fontosat a leánynak? Udvarol neki, úgy
mint Orczy bárónőnek, mint Szentpétervárt a boltosné kedvesének,
úgy mint mindenfelé a világon a nőknek, válogatás nélkül, sohasem
nyugvó szenvedéllyel.</p>
<p>– Szóval, kegyed még sohasem volt bálban? – csudálkozott a
cár.</p>
<p>– Soha, felség. Úgy örültem, hogy ma eljöhettem. Tegnap nálunk
járt Jósika, egy órát rendelt édes atyámnál a császár számára.
Ferenc császár tegnapelőtt nálunk vacsorált – csevegett tovább
Franciska – vadászni volt Óbuda határában és eltört a kocsija; míg
elkészült, betért hozzánk. Mi csak akkor tudtuk meg, hogy a
császár, mikor már elment. Olyan kedves volt, jó és szíves.</p>
<p>– Én is nagyon szeretem a Lieber Papát, tudja, úgy hívom
tréfából. Kiváló ember.</p>
<p>Franciska, ki Hardeneggre és Jósikára gondolt, elragadtatva
folytatta:</p>
<p>– És olyan aranyosak azok is, akik körülveszik.</p>
<p>A cár arca hirtelen elkomorodott és egészen ösztönszerűen
mondotta:</p>
<p>– Akik körülveszik? Nem, nem… azt már nem mondhatnám.</p>
<p>Franciska csodálkozva nézett rá, de nem mert kérdezni.
<span class="pagenum"><a name="Page_77" id=
"Page_77">-77-</a></span></p>
<p>A cár azonban kéretlenül beszélt. Franciska olyan húrt érintett
meg lelkében, mely újabban, bár egészen halkan, úgyis egyre
zsongott.</p>
<p>A cár különben is rossz diplomata volt. Nem tudott érzelmein
uralkodni. Gyorsan pergő szavakban tolultak ajkára.</p>
<p>– Akik körülveszik? – ismételte és tekintete merev lett, mintha
önmagába nézne. Metternich? Hamis ember…</p>
<p>Mikor Franciska a Metternich nevet hallotta, összerezzent.
Szemében lángok gyúltak ki. Az a sok szín és ragyogás kápráztatta
meg, melyet a bécsi udvari élet sugárzott ki messzire.
Felsóhajtott:</p>
<p>– Szeretném látni.</p>
<p>A cár megdöbbenve nézett rá:</p>
<p>– A herceget? Ah, kegyedet is megbűvölte…</p>
<p>– Nem, nem, – mondotta Franciska hirtelen, mert érezte, hogy a
cár tekintete hidegedik. – Nem a herceg érdekel, hanem az élet,
melynek központja Bécs…</p>
<p>– Szeretne Bécsben lenni?</p>
<p>– Nagyon szeretnék… ott van minden, amiről annyi éven át
álmodtam…</p>
<p>Ebben a pillanatban elsétált előttük Jósika, nem nézett oda,
dacos fejtartással, nyugodt léptekkel ment, mint a megtestesült
szemrehányás. Későre járt az idő. A gyertyák fáradtan lobogtak a
luszterekben, már nagyobbik részük leégett, elhullatott virágok
hevertek szanaszét és a viaszgyertyákról nagy, fehér foltok
csepegtek a padlóra. Fáradtság volt a levegőben, a mulatság
holtpontra jutott, most már csak valami vad tombolásban
élénkülhetett volna bele a hangulat, de a cár jelenléte mégis
zavart.</p>
<p>Jósika végigment a termen, aztán ismét visszatért, a tánc épen
szünetelt és így még feltünőbb lett őrjárata. A cár nevetve fordult
Franciskához:</p>
<p>– Lássa, mennyi embernek szerez alkalmatlanságot, ha én egyszer
mulatok. A kegyed kapitánya <span class="pagenum"><a name="Page_78"
id="Page_78">-78-</a></span> türelmetlen, haragos, azoknak, akiknek
engem meg kell figyelniök, ellopom az éjszakájukat és még adatokat
sem szolgáltatok. Szegény Wolkonsky, az adjutánsom, nézze ott az
oszlop mellett, – Sándor egy magas, szőke gárdatisztre mutatott, –
milyen szörnyen unatkozik. De én annál jobban érzem magamat.
Mondja, mikor láthatom újra?</p>
<p>– Nem tudom, felség.</p>
<p>– Hát hol lakik?</p>
<p>– Sehol, felség.</p>
<p>– Sehol? De hát valahova csak megy innen?</p>
<p>– Még nem tudom hova. Atyám házába többé vissza sohasem
térhetek. Nagyon különös ember.</p>
<p>A cár haragos lett:</p>
<p>– Csak nem akar ezzel a kis kapitánnyal elmenni?</p>
<p>– Azt hiszem, felség, nincs más mód. Ő megigérte, hogy elvisz
Bécsbe és én oda vágyom egész lelkemmel.</p>
<p>A cár mereven nézett Franciska arcára. Látszott, hogy valami
gondolat érik lelkében. Ajkára halk mosoly suhant, mintha
gyönyörködnék a kivirágzó és gyorsan fejlődő ötletnek.</p>
<p>– Bécsbe vágyik? – szólalt meg hirtelen. – Értem. Én is nagyon
szeretem Bécset. Sehol sem lehet olyan finoman mulatni. Mennyi szép
nő. De a legszebb hiányzik még: Kegyed!</p>
<p>Franciska szeme kerekre nyilt. Mintha tekintetével is magába
akarta volna szívni a cár szavait, ki hirtelen közel hajolt
hozzá:</p>
<p>– Tudja, édes Franciska, lát bennem egyebet is, mint az
uralkodót, kit türelemmel illik meghalgatnia? Kiérzi belőlem az
embert is? És ezt az embert közelebb érzi szívéhez, mint a többi
ezret?</p>
<p>Franciska hallgatott. De a lágy mosoly, mely halk fényként
rezdült meg ajakán, átterjedt egész arcára. Sugárzott a homloka, a
szeme.</p>
<p>És ez a cárnak többet mondott minden szónál.</p>
<p>Pedig Franciska nem a nagy úrra mosolygott, hanem a felé az
álomvilág felé, melynek ajtait <span class="pagenum"><a name=
"Page_79" id="Page_79">-79-</a></span> mind szélesebbre tárták fel
előtte a cár szavai, ki izgatottan folytatta:</p>
<p>– Tudna értem tenni is valamit, ha ez nekem örömet szerezne?</p>
<p>Franciska halkan bólintott.</p>
<p>– Metternichet…</p>
<p>A cár egy pillanatra elhallgatott, mint a mámoros ember, akin,
mikor szívének legrejtettebb titkait tárja fel, a józanságnak egy
hűs fuvallata suhan át. De Franciska szemének mélységéből valami
titokzatos sötétség áradt, mely eltakarta a megfontolások hideg
világosságát és a cár újra megszólalt:</p>
<p>– Úgy beszélek kegyeddel, mint legmeghittebb emberemmel, legjobb
barátommal… Metternichet gyűlölöm…</p>
<p>Franciska megértően bólintott.</p>
<p>A cár fürkészőn vizsgálta arcát, aztán folytatta:</p>
<p>– Metternichet gyűlölöm… de a császárt szeretem…</p>
<p>A lány egy pillanatig zavartan bámult maga elé, de azán villám
lövelt elő szemének mélységéből. megértette: a cár semmi olyast nem
kíván tőle, amievl a császár ellen vétene. A cár csak Metternich
ellen tervez valamit, személyes ellensége ellen akarja valamire
felhasználni.</p>
<p>A zene újra felhangzott, táncolni kezdtek körülöttük, a cár
felállt, gyengéden fogta meg a leány kezét:</p>
<p>– Táncoljunk mi is egy búcsúfordulót.</p>
<p>Franciska sóhajtott egyet és még a szeme is könnyes lett.</p>
<p>Szóval elmult, a bálnak vége. Istenem, mi lesz most?</p>
<p>Az Ezeregy éjszaka tündérmeséje az elmulás felé közeledik, jön
már a hajnal, az ébredés. Rózsaszirmos ruhában, ezüstös díszben, az
orosz cárral táncolt egy selymes, bársonyos, csillogó teremben. Még
egy forduló, az álom eltűnik és rászakad a szürke, kijózanító
reggel minden keserűsége. Tekintete <span class="pagenum"><a name=
"Page_80" id="Page_80">-80-</a></span> egy pillanatra találkozott
Jósika hivogató pillantásával, mire szomorúan hajtotta le szép
fejét.</p>
<p>A cár nem szólt, mert a cár gondolkozott. Mindig azzal
dicsekedett, hogy magánügyeit, valamint Oroszország sorsát, teljes
önállósággal intézi, ura és minisztere saját személyének, valamint
birodalmának. Feltétlenül bízott ítéletében, a hirtelen döntések
embere volt, utólag ugyan rendesen megbánta gyors elhatározását, de
a megbánásban számára nem termett keserűség, mert amint az önvád
jelentkezett, azonnal fejedelmi könnyedséggel törölte ki emlékéből
a ránézve kellemetlen ügynek minden nyomát.</p>
<p>Az élet állandóan szállította merész tettvágya számára az
áldozatokat, most Franciskát sodorta útjába az októberi szél. Mit
csináljak ezzel a leánnyal? – törte fejét őfelsége. – Nem
szolgáltathatom ki ennek a kis kapitánynak, az lehetetlen, nem
engedi a lovagiasság. Azonkívül nekem is tetszik és ha már valakié
úgy is lesz, legyen inkább az enyém. De hogy? Bécsbe kellene vinni
valamiképen. Egy kis polgárleányt nem fog keresni senki sem.
Mindenesetre nagyon szép, különös és érdekes, mint egy ritka
drágakő. Megszerzem magamnak. Aztán, ha Metternich herceg meglátja…
talán épen ezt a leányt szemelte ki a sors arra, hogy szépsége
hatalmával megszerezzem magamnak Lengyelországot. Egy imádott nőnek
még sohasem bírt ellenállni a herceg. Kitünő gondolat. Napoleont is
én győztem le, én győzöm le Metternichet is. Szegény Metternich! Ez
a szép gyermek valódi kincs…</p>
<p>Elragadtatásában úgy magához szorította Franciskát, hogy a leány
ijedten kapta fel fejét.</p>
<p>– Ne féljen, Mademoiselle, – szólalt meg a cár, kedves,
behizelgő, mély hangján, – hallgasson rám, szeretem kegyedet,
igazán nagyon szeretem. Nem tudom elviselni a gondolatot, hogy ne
lássam többé. Jó volna gyakran beszélgetni kegyeddel és
<span class="pagenum"><a name="Page_81" id=
"Page_81">-81-</a></span> ha igazán szeretne Bécsbe jönni, én
elvinném magammal.</p>
<p>Úgy adnak kézről-kézre, mint egy labdát, gondolta Franciska és
szomorúan sóhajtotta:</p>
<p>– Istenem, felség.</p>
<p>A cár gyengéd pillantással simogatta fehérvállú zsákmányát:</p>
<p>– Szegény kis madár, – mondta szeretettel – hogy remeg! No ne,
ne… Nem kell félnie. Nem akarok semmi rosszat. Jót, csak jót,
higyje el. Bécsbe küldöm a barátnőmhöz, Bagration hercegnőhöz.
Nagyon kedves hölgy, ő is haragszik Metternich hercegre, már nem is
hívja meg estélyeire, de most majd még egyszer meg kell hívnia.
Minél előbb. Én holnapután indulok innen, kegyed pedig most
hajnalban és egy levelet visz a barátnőmnek, ő azonnal meghívót
küld Metternichnek 29-én estére, addig én is Bécsben leszek és
akkor majd elintézzük a nagy miniszter ügyeit. A herceg szíve most
szabad, úgy tudom és a hercegnek vége… én mondom. Kegyed nem is
tudja milyen szép. Kezünkben tartjuk Metternichet, ütött a
végórája. Komoly dolog, Mademoiselle. Napoleonra is én mondtam ki a
halálos ítéletet és amint legyőztem a császárt, legyőzöm a herceget
is. Nos Mademoiselle, elmegy Bécsbe?</p>
<p>Franciska elhalványult attól, amit most hallott, az ajka
félénken remegett, az arca színtelen volt, de sötét szemében nagy
elhatározás égett és kemény pillantással mondta:</p>
<p>– Elmegyek, felség.</p>
<p>– Na lássa, kegyed derék kis leány. Aztán vallja be őszintén,
kegyednek sem könnyű elválni tőlem. Milyen kedvesen elpirul…
Sajnálom, hogy nem vihetem magammal, de az lehetetlen. Ma este mint
egyszerű szerelmes ember táncoltam kegyeddel, de az úton uralkodó
leszek a nép örömére. A nép örömét is szem előtt kell tartanunk.
Szóval kegyed észrevétlenül távozik innen az adjutánsommal,
Wolkonskyval. Férfi-ruhában fog utazni, hogy feltűnést <span class=
"pagenum"><a name="Page_82" id="Page_82">-82-</a></span> ne
keltsen. Egy hű emberem majd elkíséri. Wolkonsky szerez kegyednek
az ordonánc tisztemtől egyenruhát és az én levelemet viszi magával,
mint személyes küldöncöm. A hercegnő a Schenkenstrasse 54. szám
alatt lakik, egy kis palotában, egyenesen hozzá megy és a többit
aztán bízza rá.</p>
<p>– Értem, felség – mondta Franciska.</p>
<p>– Igaz, igaz, hol fog kegyed felkészülni az útra?</p>
<p>– A szállásomon, felség, ahol a bálra is öltöztem, Budán, egy
polgárcsaládnál. Ott van néhány apróságom is, amit magamhoz
vennék.</p>
<p>– Rendben van. Akkor most hívom Wolkonskyt, – mondta a cár és
intett adjutánsának, ki azonnal nagy örömmel hagyta el unalmas
őrhelyét a fehér oszlop mellett. Sándor gyorsan és halkan közölte
vele parancsait, aztán karját nyújtva Franciskának, mindhárman
elhagyták a báltermet.</p>
<p>Az ajtóban állt Jósika és könyörögve suttogta:</p>
<p>– Franciskám.</p>
<p>A leány összerezzent, de úgy tett, mintha nem hallotta volna.
Neki most ezer kérdés, kétely gyötörte a lelkét és lesütött szemmel
ment el a kis kapitány mellett.</p>
<p>– Szeretem – súgta fülébe a cár – és tudom, hogy kegyed is
szeret.</p>
<p>Nem várt rá választ, diadalmasan nézett le a leány ragyogó
pártás fejére és a magáénak érezte már. Meg volt győződve róla,
hogy minden nő, kire ráveti fejedelmi pillantását, vad
szenvedéllyel ragaszkodik hozzá halálig. Mert mérhetetlen volt a
tömjénezés, mellyel körülvették mint uralkodót és mint
férfiszépséget. Ő pedig eltűrte a hízelgésből a legnagyobb,
legszemérmetlenebb adagot is, de ennek nem ostobasága, hanem
szerencsés természete volt az oka. Sándor tudta, hogy hízelegnek
neki, de tudta, érezte, hogy a tömjénezés a méznél is édesebb,
azért szerette és hitte mindazt, amivel a hódoló szívek
felékesítették.</p>
<p>A szomszéd terem zsúfolva volt, épen frissítőket <span class=
"pagenum"><a name="Page_83" id="Page_83">-83-</a></span> szolgáltak
fel. Mikor a cár megjelent a küszöbön, önkénytelenül utat nyitottak
neki, de mögöttük összecsaptak ismét a hullámok és mint egy nagy
tengerben, úgy tűnt el Franciskával együtt a csillogó tömegben.</p>
<p>Jósika utánuk rohant, de mire áttörte a válaszfalat, a cár
egyedül állt néhány főúr között és búcsúzott.</p>
<p>Majláth gróf megkönnyebbülve sóhajtott fel. A cár szeszélye
nagyon megrövidítette éjszakáját és sovány zsákmányul a rendőrség
számára végül is csak annyit jegyezhetett fel titkos irataiba, hogy
a cár hajnalig mulatott egy ismeretlen leánnyal a pesti bálon.</p>
<p>Mihelyt az uralkodó távozott, a társaság is oszladozni kezdett.
A fehér vállak gyors egymásutánban tűntek el a hermelines,
cobolyprémes bundácskákban, sarkantyúpengéstől lett hangos az
előcsarnok és kincseket érő selymes, bársonyos, csipkés, drága
uszályok seperték le a lépcsőről a hervadt virágokat, elvesztett
hajtűket, leszakadt díszeket.</p>
<p>Aztán csendes lett az országház környéke, kialudtak az ünnepi
fények és Jósika egyedül ballagott hazafelé a kihalt utcán,
szomorúan, árván, kifosztva.</p>
<div class="chapter">
<h2><span class="smaller">VIII. FEJEZET.</span><br />
Mi történt az órával?</h2>
</div>
<p>A bált követő reggelen kocsi állt meg Hiláriusz mester háza
előtt. Ferenc császár udvari embere szállt ki a kocsiból, aki
rendes hivatala szerint kamarásokat és más nagyurakat szokott
meghívni a fejedelmi ünnepségekre.</p>
<p>Bámulva nézett szét Mayer úr, szokatlan környezetbe került,
amely feszélyezte a szertartások emberét. Sehogy sem értette, hogy
küldheti őt Őfelsége Óbudára egy órásmesterhez; ez egyenesen fényes
<span class="pagenum"><a name="Page_84" id=
"Page_84">-84-</a></span> méltóságának sárbataszítását jelentette.
Az aranykulcsos uraktól minden meghívás alkalmával húsz forintot
szokott kapni, ezt már így rendezte a szokás. No itt ugyan nem
fogja megkapni rendes díját. De el sem fogadnám, gondolta büszkén,
és a kaput nyitó Náninak gőgösen jelentette:</p>
<p>– Herr Stefan Mayer, Kammerherrnansager.</p>
<p>Szép, hivatalos címe nem hatotta meg Nánit. Náni szeme ki volt
sírva és dühösen mormogta:</p>
<p>– Hát még mindig nem hagynak nyugton bennünket?</p>
<p>– Müller Hiláriusz mestert keresem, azért jöttem – kezdte
magyarázni Mayer úr, de Náni szavába vágott:</p>
<p>– Jó, jó, ne beszéljen olyan sokat, jöjjön be a gazdámhoz.</p>
<p>– Aber so was? – mondta a megsértett császári küldönc és
felháborodva követte Nánit.</p>
<p>Hiláriusz mester az ebédlőben ült nagy bőrszékében, a kályha
mellett. Fázott, jéghideg kezét nem tudta felmelegíteni, hiába
tartotta közel az izzó, pattogó fahasábokhoz. Egészen megöregedett
egy nap alatt, álla még hegyesebb lett, vörös haja megfakult,
megfehéredett, ritkán bólintott és szeméből kihalt minden
érdeklődés. Az egyedüllét ridegsége megfagyasztotta lelkét és csak
Franciska mosolya tudta volna ismét napossá tenni sorsát.
Franciska, aki bemocskolta magát az élettel, akit soha többé látni
sem akar. Franciska, aki elhagyta őt, aki meghalt neki, de akit nem
tud eltemetni, mert Franciska él, piros az ajka ma is, a szeme
fényes, de más számára piros, más számára fényes. Ha visszajönne,
ellökné magától; de hogy nem jön, elpusztul a vágytól, hogy lássa,
fáradt szíve téllel van tele és nincs számára melegség sehol. Csak
azt ölhetné meg, aki ellopta tőle, azt és Franciskát is. Jobb
lenne, százszor jobb, ha halványan, halottan feküdnék fehér ágyán,
virágokkal arany hajában, és megsirathatná nagy, tiszta
fájdalommal, a halottaknak kedves, szomorú, őszi, holdas
éjszakákon. <span class="pagenum"><a name="Page_85" id=
"Page_85">-85-</a></span></p>
<p>– Franciska! Franciska! – szólítgatta százszor minden órán,
haragosan, gyöngéden, gyűlölettel, lágyan. Hogy mert valaki
hozzányúlni, ki érdemli meg őt? Maga elé idézte: ártatlannak,
jónak, szépnek, amilyen volt még tegnap is; indult, hogy érte
menjen, aztán összeroskadt ismét, mert hasztalan már a bánat, mert
késő a gyűlölet, az ő leánya nincs többé.</p>
<p>Mayer úr megjelent az ajtóban, köszönt, szertartásosan lépett
kettőt az összeroskadt, barnakabátos, fázó házigazda felé,
köhintett finoman, szája elé helyezve két ujját, de Hiláriusz
mester nem mozdult. Ilyen még nem fordult elő Stefan Mayer
tapasztalatokkal teli multjában. Persze, az embernek mindenre el
kell készülve lennie, ha elkerül az udvar tiszta légköréből.</p>
<p>Szerette volna, ha az órás látja, hogy jelenik meg egy fejedelmi
küldönc, de miután ez a mord férfiú rá se hederített, a dologra
tért:</p>
<p>– Hallja, uram. Őfelsége a császár nevében jelentem, hogy az
óráért jöttem – mondta sértődötten, szigorú, emelt hangon.</p>
<p>– Az óráért? – a házigazda végre felkapta fejét.</p>
<p>– Úgy van, az óráért – ismételte Mayer úr.</p>
<p>Hiláriusz keserűen kacagott:</p>
<p>– Érdekes – csak ennyit mondott.</p>
<p>Mayer úr most már komolyan megharagudott:</p>
<p>– Nem értem önt, uram, ön nevet, mikor én a császár nevében
beszélek, ez felségsértés – jelentette ki, teljes méltóságában
kihúzva magát.</p>
<p>Hiláriusz fáradtan legyintett kezével:</p>
<p>– Ugyan hagyjon nekem békét.</p>
<p>A mester még mindig ült, Mayer úr előtte állt, kényelmetlenül
érezte magát, őt, a szertartások emberét, zavarba hozta egy óbudai
polgár neveletlensége. Egy pillanatig tanácstalanul nézett maga
elé, de aztán, amint az órás mozdulatlan, egykedvű alakjára esett
pillantása, saját személyének ilyen fokú semmibevétele dühbe hozta
és magából kikelve kiabálni kezdett: <span class="pagenum"><a name=
"Page_86" id="Page_86">-86-</a></span></p>
<p>– Hallja, ez már sok, az órát akarom, érti, siessen, Ferenc
császár Őfelsége azt kívánja, hogy személyesen nyújtsa át neki
hódolatának ketyegő zálogát.</p>
<p>Az utolsó mondat véletlenül idetévedt szépen kigondolt
beszédéből, de Mayer úr most nem élvezte, sötétlila volt a
haragtól, egész finom lénye remegett és dühösen emelgette
lábait.</p>
<p>Hiláriusz mester felállt, kiegyenesedett, közelebb lépett Mayer
úrhoz és komoly, acélos, sötét pillantásával a szemébe nézett:</p>
<p>– Nézze uram, ne ugráljon itt és ne kiabáljon az én házamban.
Nem tudom, hogy ön kicsoda, de nem is törődöm vele. Értse meg, hogy
az én bánatom nagyobb a császár hatalmánál és mindennél a világon,
azért nekem a római pápa se kiabáljon, mert kiabálni tudok én is,
nagyobbat tudok kiáltani mint ön, uram, és csak annyit mondok, hogy
óra nincs, nincs, nincs, hallja, nincs, de az audienciára elmegyek.
Várjon!</p>
<p>És Hiláriusz mester nagy, határozott léptekkel ment a szomszéd
szobába. Olyan vad, keserű szenvedély tombolt hangjában, hogy Mayer
úr megrettenve lépett kettőt hátra, az ajtó felé, halálsápadtan
kapaszkodott egy székbe, és úgy várta meg, míg az órás
visszatér.</p>
<p>Három galléros sötét köpeny fedte el Hiláriusz mester ünneplő
kabátját, drágaművű óraláncot vetett nyakába, aranygombos, szép
ébenfabotot tartott kezében és amint rövid gesztussal az ajtóra
mutatva, lenézően szólt Mayer úrnak:</p>
<p>– Mehetünk – ujján megcsillant gazdag foglalatú
rubingyűrűje.</p>
<p>Ferenc császár türelmetlenül várta vissza Mayer urat. Éjjel nem
tudott aludni, hosszú, kényszerű tünődése közben folyton a
Hiláriusz mester óráival foglalkozott képzelete és magas
koponyájában berregtek a különös gépezetek. Aztán, amint a
Napoleon-óra jelent meg előtte a sötétben, elmosolyodott és
hirtelen eszébe jutott, hogy vajjon mit <span class=
"pagenum"><a name="Page_87" id="Page_87">-87-</a></span> szólna
hozzá az orosz cár, ha láthatná? Oh, hogy erre előbb nem gondolt és
nem hozatta el már tegnap. No reggel mindjárt érte küldök,
határozta el és előre örült a hatásnak, melyet a nagyszerű látvány
fejedelmi vendégére tenni fog.</p>
<p>A Rákos mezején tartott nagy katonai parádén és hadi gyakorlaton
is folyton erre gondolt és hazajövet meg is súgta Sándor cárnak,
meg a porosz királynak, hogy valami nagy meglepetést tartogat
számukra.</p>
<p>Azért bizony délfelé járt az idő, mikor végre bejelentették a
császárnak Mayer Stefán urat és Müller Hiláriusz órásmestert.</p>
<p>Az uralkodó arcán élénk pir jelent meg és felvillanyozva
kiáltott fel:</p>
<p>– Az órát is hozzák ide azonnal.</p>
<p>Nagy karosszékéből várakozón nézett az ajtó felé, már régen nem
volt ilyen öröme. Milyen jó, hogy a mestert is iderendelte,
legalább mindjárt helyrehozhatja, ha útközben valami baja történt a
drága órának. Csak már jönnének! Végre zaj hallatszik! Na most
kitárul a nagy szárnyasajtó, libben a függöny és két lakáj behozza
a ládát…</p>
<p>A szárnyasajtó ki is tárult, a függöny libbent és a szobába
léptek Mayer úr meg Hiláriusz mester, de a titokzatos, régvárt
csomag nélkül.</p>
<p>– És az óra? – kérdezte türelmetlenül a császár, redőkbe vonva
magas homlokát. Hosszú arca, hosszú orra csupa haragos ború volt,
mert hiszen a jelenet máris nem úgy sikerült, ahogy ő fejedelmi
szeszéllyel előre kiszínezte magának.</p>
<p>Mélységes csend volt a szobában, Mayer úr meghajolva állott az
ajtóban és lopva egy pillantást vetett Hiláriusz mesterre, közben
lelki szeme előtt már megjelent a bécsi rendőrségi épület,
árkádjaival, vasrácsos ablakaival, már látta, amint vállon ragadja
a zöldruhás, ezüstpaszomántos porkoláb és hűvösre teszi ezt az
embert, aki őt olyan nagyon megbántotta. No megérdemli, az már
biztos! <span class="pagenum"><a name="Page_88" id=
"Page_88">-88-</a></span></p>
<p>– Az órát akarom látni – ismételte ridegen a császár.</p>
<p>Ekkor megmozdult Hiláriusz mester, közelebb lépett az
uralkodóhoz, mereven, magasra tartott fejjel indult feléje, mint
megsértett alattvaló, de amint közelebb ért és arcán érezte a
Ferenc tekintetét, megtört haragja, mert volt valami tiszteletet
parancsoló a fejedelem vézna lényében, talán épen a nyugodt
egyszerűségén át kidomborodó közvetlensége ragadta meg az
embereket. A császár már levetette tábornagyi egyenruháját,
egyszerű sötét kabát volt rajta, fekete, magas nyakkendő, fehér
mellény, úgy ült ott, minden rendjel nélkül nagy karszékében.</p>
<p>Hiláriusz vádló keserűséggel szívében jött fel a kihallgatásra,
eltelve bánatának mindenre feljogosító nagyságával, de most a
császár fáradt, csalódott pillantása megszégyenítette, mély
szomorúságot érzett, hogy nem tud neki örömet szerezni, mikor pedig
hatalmában állott volna. Hegyes álla körül egyszerre megenyhült a
merev, kemény vonás, néhányszor bólintott, aztán hirtelen térdre
vetette magát az uralkodó előtt:</p>
<p>– Könyörgök felségednek, bocsásson meg.</p>
<p>– Álljon fel – mondta a császár – és feleljen, tudni akarom,
hogy mi történt az órával?</p>
<p>– Összetörtem, felség – felelte Hiláriusz mester szaporán
bólogatva, mintha súlyos óraütések kísérnék a vészes, nehéz
kijelentést.</p>
<p>– Összetörte? Hogy merte tenni? Beszéljen.</p>
<p>A császár hangja rekedt volt és kemény, szigorúan intett Mayer
úrnak, hogy távozzék és a megsértett finom ember csalódottan hagyta
el az érdekes események színterét.</p>
<p>Hiláriusz mester szomorúan lógatta megfakult vörös fejét, aztán
halkan, egyszerűen mondta:</p>
<p>– Felség, ellopták tőlem a leányomat.</p>
<p>Ferenc homlokán kiélesedtek a redők:</p>
<p>– No, no, – mondta – ismerjük az ilyesmit, bizonyosan megszökött
valakivel a kisasszony. <span class="pagenum"><a name="Page_89" id=
"Page_89">-89-</a></span></p>
<p>Az órás újra bólintott:</p>
<p>– Lehet, felség, de azért mégis tolvaj volt, aki rábeszélte. Az
a kis kamarás vitte el, akit felséged küldött ki hozzánk.</p>
<p>A történelmi redők még mélyebbek lettek a fejedelmi
homlokon:</p>
<p>– Jósika szöktette meg? Legyen nyugodt, Carissime, visszakapja a
leányát.</p>
<p>– Már késő – mormogta Hiláriusz.</p>
<p>– No, no – mondta megnyugtatóan a császár, mintha egy fejedelmi
kézmozdulattal mindent eltörülhetne és jóvátehetne, aztán megrázta
az íróasztalon levő ezüst csengetyűjét.</p>
<p>Egy udvari tiszt szalutálva jelent meg az ajtóban:</p>
<p>– Ki a szolgálattevő kamarás? – kérdezte a császár.</p>
<p>– Gróf Bethlen János.</p>
<p>– Küldjenek azonnal Jósika Miklós báróért – parancsolta és ismét
Hiláriusz mesterhez fordult:</p>
<p>– De ön még mindig nem mondta meg, miért törte össze az
órát?</p>
<p>– Fájdalmamban, keserűségemben tettem, felség.</p>
<p>– Hallatlan merészség. Szétrombolta az én órámat. Ha minden
alattvalóm, akinek elszökik a leánya, összetörné valamimet, a
koronám sem volna biztonságban.</p>
<p>Ferenc császár komolyan haragudott, keskeny válla idegesen
remegett, felállt, végigment a szobán, aztán megállt Hiláriusz
előtt:</p>
<p>– Újra meg kell csinálnia – jelentette ki határozottan. – Azt
akarom, hogy minél előbb elhozza nekem az órát Bécsbe.</p>
<p>A mester szomorúan rázta fejét:</p>
<p>– Nem tudok dolgozni a leányom nélkül, felség.</p>
<p>– Mondtam már, hogy visszakapja a kisasszonyt.</p>
<p>– Akit visszakapok, nem az én Franciskám már.</p>
<p>A császár legyintett kezével: <span class="pagenum"><a name=
"Page_90" id="Page_90">-90-</a></span></p>
<p>– Aber, aber… – Mária Lujzára gondolt, aki ugyancsak messziről
tért meg hozzá a korzikai zsarnok karjából.</p>
<p>Bethlen János, a császár legszebb kamarása, megjelent az ajtóban
és bejelentette Jósikát.</p>
<p>Hiláriusz mester arca lángvörös lett, mikor a bárót meglátta,
keze ökölbe szorult, homloka gyöngyözött, szeretett volna rárohanni
és összezúzni. Jósika is megdöbbent, mindjárt tudta miről van szó
és szíve hangosan dobogott, úgy állt merev tartásban a császár
előtt. Ferenc közelebb intette magához, szemébe nézett és haragosan
mondta:</p>
<p>– Pudeat Carissime. Szégyelje magát, báró. Ön az én legkegyesebb
küldetésemet leányszöktetésre használja fel? Nagy szomorúságot
okozott nekem, most nem kaphatom meg az órámat. Mondja meg azonnal,
hol van Müller Franciska kisasszony?</p>
<p>– Kegyelem, felség – dadogta a megrémült Jósika.</p>
<p>– Jó, jó, most a kérdésemre feleljen – mondta türelmetlenül a
császár.</p>
<p>– Nem tudom, hol van a kisasszony, felség!</p>
<p>Hiláriusz nem bírt magán uralkodni és haragtól remegő hangon
vágott közbe:</p>
<p>– Nem igaz.</p>
<p>– Tace – intette csendre a császár.</p>
<p>Jósika felkapta fejét:</p>
<p>– Esküszöm, felség, nem tudom – ismételte önérzetesen. – Katona
vagyok, igazat beszélek. A kisasszony tegnap velem jött a bálra,
nagyon szerette volna látni, még sohasem volt bálon.</p>
<p>A császár is megsajnálta Franciskát:</p>
<p>– Szegény – mondta szelídebben, megértő mosollyal.</p>
<p>A fejedelem derűje bátorságot adott Jósikának:</p>
<p>– Én is nagyon megsajnáltam. Zord atyja bezárva tartotta Óbudán
és a kisasszony elvágyott fogságából. Felséged távozása után, mint
nővéremet elvittem a bálba. <span class="pagenum"><a name="Page_91"
id="Page_91">-91-</a></span></p>
<p>– És mint nővérével is bánt vele, Carissime? – faggatta a
császár.</p>
<p>– Mint édes testvéremmel, felség. Keblem a legtisztább
érzelmekkel volt eltelve a kisasszony iránt.</p>
<p>Ferencet kezdte a történet érdekelni és kegyes hangon
kérdezte:</p>
<p>– Aztán mi történt? Beszéljen el mindent őszintén.</p>
<p>Az uralkodó jóságával együtt tért vissza Jósika kedves
merészsége és nyilt bátorsággal beszélt tovább:</p>
<p>– A kisasszony nagyon szép volt, a cár őfelségének is feltűnt,
táncra kérte, soká keringőzött vele és én fájó szívvel láttam, mint
hidegül el irántam a legbecsesebb leányzó…</p>
<p>A császár most már nevetett:</p>
<p>– Sehr gut. Na és?</p>
<p>– Nem sok mondanivalóm van már, felség, a kisasszony hosszan
beszélgetett Sándor cár őfelségével, aztán eltűnt szemem elől. Ma
reggel elmentem a szállására, Pfisterer Kristóf ötvösmesterhez,
ahonnan én a bálba elvittem, de ott csak annyit tudtam meg, hogy a
kisasszony hajnalban, egy utazóhintón távozott, magával vive minden
bagázsiáját. Ismétlem, felség, én sohasem szűnök meg, mind ő neki
magának, mind a világnak nyilván bizonyítani, hogy tisztelője
vagyok.</p>
<p>– Persze, persze, a cár – bólogatott Őfelsége, aztán Jósikához
fordult: – Rendben van, ön helytelenül cselekedett, de
megbocsájtunk.</p>
<p>A kis kapitány összetört a nagy jóság súlya alatt és zavartan,
valami köszönetfélét rebegett. A császár kedvtelve nézte csinos,
vitéz katonáját, aztán segítségére sietett:</p>
<p>– Jó, jó, most távozzék. Menjen a szobájába és gondolkozzék
könnyelmű tettén. Imádkozhatik is egy keveset. Máskor pedig ne
szöktesse meg a kisasszonyokat. Az ilyesmit nem szeretem.
<span class="pagenum"><a name="Page_92" id=
"Page_92">-92-</a></span></p>
<p>Amint Jósika elhagyta a szobát, a császár arca ismét szigorú
lett, úgy fordult Hiláriusz mesterhez:</p>
<p>– Én nagyon kegyes akartam lenni önhöz, de ön nem érdemli meg
jóságomat; amint hallotta, a kisasszony önként távozott és én nem
hozhatom vissza.</p>
<p>– Hiába is volna már, felség – mondta keserűen az órás. Az álla
remegett és sötét, szomorú szeme könnyel telt meg.</p>
<p>A császárt egyszerre meghatotta az összetört ember fájdalma,
megértett valamit a mérhetetlen bánatból, mely ezt a vörös, szomorú
embert sujtotta és rendes, jóságos igéretével bíztatta:</p>
<p>– Nu, nu, wir wollens schon machen.</p>
<p>A következő percben azonban ismét utat tört magának fejedelmi
egoizmusa és szigorúan tette hozzá:</p>
<p>– De az órámat, az órámat csinálja meg újra!</p>
<div class="chapter">
<h2><span class="smaller">IX. FEJEZET.</span><br />
Fini néni legyezője.</h2>
</div>
<p>Hardenegg Rudolf gróf a nagynénjének zöld selyemfalú szobájában,
a kis aranyozott íróasztal előtt ült és levelet írt
Franciskának.</p>
<p>Amint elvégezte a császári megbizatást, rohant egyetlen
rokonához, Jozefin nénihez, az apja testvéréhez, a régi világból
ittfelejtett öreg kisasszonyhoz. Hardenegg árva fiú volt, Fini
nénire bízta az apja a halálos ágyán és Fini tanti nagyon szerette
a szép, fiatal Rudolf grófot.</p>
<p>Hardenegg Jozefina grófnő Mária Terézia udvarhölgye volt, az
maradt haláláig és hűségesen őrzött egy rég letűnt világot, széles,
abroncsos szoknyájával, hófehér fürtös fejével, öreg szobáiban, a
Grabenen. Hatalmas kovácsolt vasrácsok domborodtak az egyemeletes
palota ablakai előtt, erkélyét meggörbült hátú Atlaszok tartották
vállaikon <span class="pagenum"><a name="Page_93" id=
"Page_93">-93-</a></span> és kődíszes kapuja felett egy kopott
címer szomorkodott.</p>
<p>Hidegen, gőgösen húzódott meg a régi főúri ház új szomszédai
között, azok éltek, beszéltek, ő hallgatott és emlékezett. Itt
felejtette az élet, a magas, szimmetrikus, dísztelen, fiatal
épületek között, melyeket hirtelen rótt össze könnyű anyagból a
nyereségvágy. Alacsony, széles teteje alatt, nagy, szellős
termekben lakott fehér wuklis úrnője, míg körülötte az új házakban,
melyek két emelettel feje fölé nőttek, aprók voltak a szobák,
egymáshoz ragasztva sűrűn, szűk folyosók között, hogy háromszoros
bért hozzon minden terület a tulajdonosuknak. Változott a világ,
szűkek lettek a lakások, kicsinyek az emberi szívek és a súlyos
kődíszes, szürke palota épen úgy élt itt, elfeledve a zajos, épülő
Bécs közepén, mint Jozefina kisasszony széles szoknyájában, fürtös
fejével, a tapadó ruhás, magas kontyú, simára fésült asszonyok
között.</p>
<p>Fini tante úgy tűzte fel haját ma is, mint régen fésülte imádott
úrnőjét, ruhái az ő ruhájának szabása után készültek, ugyanazt a
bogozó kézimunkát csinálta, mellyel Mária Terézia űzte el üres
óráinak unalmát, íróasztala mellett az uralkodónő képe lógott, álma
felett az ő mosolya őrködött és mindig előtte volt, üvegtetejű,
aranyzáras dobozban, a császárnétól kapott, fehér
elefántcsontdíszes legyező. Néha kivette halaványkék bársony
ágyából a könnyű kis jószágot, és mialatt öreg kezével ide-oda
mozgatta a selyemre festett pásztorleánykákat, a gitározó
udvaroncot, a libbenő ámorkákat, mosolyok szálltak feléje, rég
hallott szavak, egy hamvadó uralkodónő mindent megaranyozó jósága
és Hardenegg Jozefin öreg arca a boldogságtól sugárzott, míg
emlékeivel legyezte magát, sárga selymes, puha karszékében, a
rácsos ablakok mögött.</p>
<p>Sokszor találta őt így Rudolf gróf, olyankor aztán csendesen ült
le melléje és az öreg hölgy mesélni <span class="pagenum"><a name=
"Page_94" id="Page_94">-94-</a></span> kezdett az ő világáról,
arról a harmincnégy év óta meghalt és számára még ma is egyedül élő
világról. Mária Terézia felkelt sírjából, ő újra öltöztette, újra
felolvasott neki, újra hallgatta bölcs és kedélyes mondásait, újra
megcsókolhatta hálás szeretettel azt az önző fejedelmi kezet, amely
távoltartotta őt az élet boldogságától.</p>
<p>Mária Terézia miatt nem ment férjhez, nem akart megválni tőle,
amíg élt, és nem tudott megválni, mikor már meghalt. Alig mult el
akkor még harminc éves, és ha az ember olyan gazdag és előkelő,
mint ő volt, talál még imádót, nem egyet, hervadó szépsége számára,
de Jozefinának senki sem kellett. Visszavonult öreg palotájának
szürke falai közé és bezárkózott emlékeivel a vasrácsos ablakok
mögött.</p>
<p>A fiatal Rudolf gróf nagyon szerette hallgatni a Fini tante
meséit, de Fini néni nem volt vele megelégedve, mert ő cserében
szép, szerelmes történeteket várt unokaöccsétől.</p>
<p>Kalandokat, csókos találkákat, mindazt, amit neki nem adott az
élet, de Rudija sorsában sem akart semmi ilyesmi előfordulni és
Fini néni nagyon csalódottnak érezte magát.</p>
<p>Végre ezen az októberi napon azzal toppant be váratlanul szőke
kedvence:</p>
<p>– Fini néni, szerelmes vagyok.</p>
<p>Az öreg hölgy lehúnyta szemét, mintha első imádója vallomását
várná és halkan suttogta:</p>
<p>– Kibe? – nem volt türelmetlenség a hangjában, sem kíváncsiság,
csak boldogság, fiatal odaadás, szelid lágyság.</p>
<p>Rudolf gróf pedig mesélni kezdett, ajándékba adva öreg, kedves
Fini nénjének hirtelen ébredt, végtelen szerelmének minden
szépségét. Az öreg hölgy hitt neki, elhitte, hogy a vörös daru a
sors küldötte volt, a csudamadár, mely egy leány felé vezette,
babonás dícsfényt vonva feje körül rozsdásan égő tollaival,
elhitte, hogy Franciska szebb, különösebb, mint a többi nők,
mosolya édesebb, <span class="pagenum"><a name="Page_95" id=
"Page_95">-95-</a></span> tekintete mélyebb és mikor Hardenegg arra
kérte, hogy fogadja be házába a leányt, mert Bécsbe vágyik, mert
itt szeretne élni, Fini néni megsimogatta fejét és egyszerűen
mondta:</p>
<p>– Örvendek fiam, ha eljön hozzám, mert a te szerelmed az én
szerelmem és akit te szeretsz, azt szeretem én is.</p>
<p>Remegett a hangja, könnyes lett a szeme, de bizalommal volt tele
a lelke, mert akit a Rudija szeret, az megérdemli, hogy feléje
tárja remegő két karját ő is, itt nincs ok több kérdésre,
kutatásra, szégyen volna a kételkedés.</p>
<p>Az új házakban kicsinyek a szobák, szűk falak között alszanak az
emberi szívek és nehezen nyílnak meg egy új lakó számára, de a Fini
néni szíve nyilt volt és világos, mint szürke palotájában a fehér
mennyezetes, tágas termek.</p>
<p>Rudolf gróf megcsókolta az öreg hölgyet:</p>
<p>– Köszönöm, Fini tante. Érte küldök még ma. Lovas hírnök viszi
levelemet és kíséri őt hozzánk. Ha váltott lovakkal jön, egy hét
mulva már itt lehet, – és leült a kis íróasztal mellé, hogy megírja
levelét Franciskának.</p>
<p>Fini néni nézte őt, tekintetével simogatta szép, fiatal fejét,
magas homlokát, dacos sűrű szemöldökét, puha vágású száját, amely
körül majdnem leányos mosoly játszott és ő mégis tudta, hogyha
megmozdulnak ezek a lágyan ívelt ajkak, hogy kimondják: most örökre
szeretek, mindenkinek hinni kell, hogy igazat szólnak.</p>
<p>Az öreg hölgy sóhajtva vette elő selyem legyezőjét és az enyhe
szellő, mely most nyomában támadt, mint fiatal, boldog szerelem
simogatta ráncos arcát.</p>
<p>– Tisztelt Franciska kisasszony, – írta Hardenegg. – Megigértem,
hogy kiszabadítom és megtartom szavamat. Semmit sem kérek cserébe
érte, ne féljen szép kisasszony. Egy nagynéném él itt Bécsben, a
kedves Fini tante szívesen látja házában és szeretni fogja, mert
megkértem rá, hogy nagyon <span class="pagenum"><a name="Page_96"
id="Page_96">-96-</a></span> jó legyen kegyedhez. Jöjjön hát hamar,
induljon minél előbb, a hírnök, ki levelemet viszi, elintéz mndent,
megbízhatik benne, jó emberem. Semmitől se tartson, bátran útra
kelhet, szívem egész melegségével fogok őrködni élete felett. Várom
kegyedet, gyönyörű Franciska, és várja Fini néni nagy szeretetével,
sok meséjével, öreg házában, a Grabenen. Majd meglátja a kedves,
szürke palotát, a nagy szobákat, a sok fehér függönyt, meglátja
Bécset, az ünneplő utcákat, és én igérem, nem zavarom soha, csak
akkor, ha hív, ha egy jó barátra szüksége van.</p>
<p class="right">Bámulója és tisztelő szolgája,<br />
<i>Hardenegg Rudolf gróf.</i></p>
<p>Fini néni is elolvasta a levelet, elolvasta kétszer is, és
kedvetlenül rázta fehér fejét.</p>
<p>– Mi az Fini tante, nem jól írtam, nem vagy megelégedve?</p>
<p>– Nem fiam. Nagyon hideg ez a levél, az ember máskép beszél a
szerelmével.</p>
<p>– Ő nem szeret engem – mondta szomorúan Hardenegg.</p>
<p>– Nem szeret? Eredj fiam, hát lehet téged nem szeretni?</p>
<p>Rudolf gróf szemében fény gyúlt:</p>
<p>– Talán majd fog.</p>
<p>Az öreg hölgy összehajtotta a levelet, aztán két kezébe fogva
kedves legyezőjét, fáradt szívéhez szorította, és gyengédséggel
teli hangon, mint szent fogadást rebegte:</p>
<p>– Ha szeretni fog és boldoggá tesz téged, neki adom a
legyezőmet.</p>
<p>Hardenegg megfogta a ráncos, öreg kezet és megcsókolta sokszor
az elefántcsont kincs köré fonódó ujjakat.</p>
<p>– Fini néni, drága édes Fini néni.</p>
<p>– Melyik szobát adjuk neki, jó fiam? – kérdezte meleg hangján az
öreg hölgy.</p>
<p>– Melyiket? Talán az erkélyest? Vagy talán <span class=
"pagenum"><a name="Page_97" id="Page_97">-97-</a></span> amelynek
ablakára az udvarról nyáron ráfonódik a virágzó futórózsa? Vagy
talán a kék selyem szobát, melyben a kis Mozart aludt egy éjszakán
és ugyanaz a párna még az ágyban, melyen dalokkal telt copfos
gyermek feje pihent valaha régen? Melyiket?</p>
<p>Franciska, Franciska, elvakult, bolondos Franciska, nem hallod a
tanácskozást, nem érzi meg szíved egy meleg dobbanásban a rád váró,
érted aggódó szeretetet? Miért nem látod a fehérhajú, letűnt idők
királynéjának öltözött, finom, öreg hölgyet, amint szép kedvence
karjába fűzve karját, szobát keresnek számodra? Hol jársz Franciska
nyugtalan, dobogó szívű, remegő leány, te? Miért nem jössz ide,
miért nem teszed kezed annak a férfinak erős kezébe, aki meghatva
lépi át a neked szánt szoba öreg küszöbét?…</p>
<p>– Igen, igen, ez lesz a legszebb a sárga szalon mellett, a
kékfalú hálószoba, – határozta el Fini néni. – Hát te mit gondolsz
édes fiam?</p>
<p>Hardenegg nem felelt, csak némán bólintott, aztán megindultan
tárta ki az aranydíszes, nehéz, fehér ajtót és beléptek a
Mozart-szobába.</p>
<p>Égszínű falak között, ezüst szálakkal átszőtt, fehér selyemmel
bevont, rokokó bútorok álltak és a mennyezetes, széles ágy fölött
szárnyas ámorok tartották a fehér csipkés, kék függönyöket.</p>
<p>– Tetszik? – kérdezte Fini néni.</p>
<p>– Nagyon – felelte Hardenegg.</p>
<p>– Ilyen volt a Mária Antoinette szobája a Burgban – magyarázta
az öreg grófnő. – Nagyon szerette a kék színt a szegény Tonerl.</p>
<p>Aranyos hárfa állt a szoba sarkában, a fiatal ember közelebb
ment a régi hangszerhez, megpendített egy húrt óvatosan, és a mély
hangra megrezdült a néma levegő. Aztán az ablakhoz lépett, kitárta
egészen és fényre, világosságra ébredtek az emlékek között álmodó,
fehér bútorok.</p>
<p>– Majd meglátod milyen szép lesz, ha virágokat <span class=
"pagenum"><a name="Page_98" id="Page_98">-98-</a></span> rakunk az
ablakra, apróságot az asztalokra, – szólelt meg Fini néni.</p>
<p>Milyen szép lesz, ha itt fog lakni ő, ha fehér keze megpihen a
bútorokon és aranyos fejét lehajtja a virágok közé, gondolta
Hardenegg.</p>
<p>Szép lesz, nagyon szép. Minden percüknek ez volt a gondja. Fini
néni ezer, apró, leányoknak tetsző, holmival rakott meg minden
sarkot. Gitárt kötött a falra, kézimunkát tett a kis asztalra,
sok-sok vázát a polcokra, könyvet és ezer csecse-becsét.</p>
<p>Csak már jönne! Hardenegg számolta az órákat. Most Hainburgba
ért a hírnök, Pozsonyba, már elhagyta a Csallóközt, másnap már a
Bécsi úton lovagol, két nap alatt Óbudán lehet és ha Franciska
igyekszik, már négy, öt nap mulva megjöhet. El kell hát készülni
mindennel, a cserepeket fel kell ékesíteni, a díszes kalitkába kis
kanárit kell szerezni, hogy öröme, társa legyen az idegenben.</p>
<p>Gondoskodó jósággal beszéltek csak róla az öreg házban,
megteltek nevével a régi szobák és hogy sejthette volna Hardenegg,
hogy mikor az első őszirózsákal rakta tele a fiókos szekrénykén
álló hatalmas vázát, szívének szerelme fáradtan és az ő személyétől
messzeszakadt reményekkel közeledik Bécs felé.</p>
<div class="chapter">
<h2><span class="smaller">X. FEJEZET.</span><br />
A rózsaszínű vendégszoba.</h2>
</div>
<p>Hainburgban, az osztrák határon, Franciska elvált kísérőjétől, a
cár ordonánc tisztje visszatért Pozsonyba, hogy ott várja meg
felséges urát és Franciska egyedül folytatta útját a tőle kapott
egyenruhában, az ő útlevelével, az ő neve alatt, mint Samarin
Péter, az orosz cár személyes küldönce. <span class=
"pagenum"><a name="Page_99" id="Page_99">-99-</a></span></p>
<p>Alkonyodott már, mikor Bécs felé közeledett. Külön postán
utazott, váltott lovakkal, de az út mégis tovább tartott, mint a
cár gondolta volna.</p>
<p>Hét órát ütöttek már Bécs toronyórái és az esti szél lágyan
ringatva hozta feléjük a biztató hangokat, mikor végre a Dunához
értek.</p>
<p>A postakocsis kürtjébe fujt, a lovak új kedvre kaptak és a nehéz
jármű egy végtelenül hosszú fahídra döcögött. A hídon túl már házak
várták őket a szürkületben, a lovak megálltak, a város határában
voltak. Egy hatalmas termetű, nagy kabátos ember lépett a kocsihoz
és háromszögletű kalapos fejét, nagy orrát bedugva az ablakon,
udvarias hangon a passzust kérte.</p>
<p>Franciska kicsit ijedten nyújtotta át Samarin Péter útlevelét,
de a császárváros külső őre nem igen vizsgálta meg az írást
alaposabban és csak az iránt érdeklődött, hogy hol szándékozik a
tiszt úr lakni? Persze ez volt az, amit a tiszt úr legkevésbé
tudott, de a kocsiablakon bebólogató nagy kalap ez irányban is
megnyugtatta. Nem baj, ha még nem döntött, majd kisül holnap, úgyis
jelentkeznie kell a rendőrségen és egy nyomtatott lapot adott át
Franciskának, mely német, francia és olasz nyelven figyelmeztette
erre a kötelességére, aztán a kalap és a hatalmas orr
visszavonultak és ő folytathatta útját.</p>
<p>A postakocsis is büszkébben, egyenesebben ült már a bakon,
fekete hajtókás, ezüst zsinóros, fehér gombos, vörös kabátjában.
Hetykén hátra csapta magastetejű, kerek kalapját, melyen vídáman
lengett a sárgafekete tollbokréta és szüntelenül fujta
postakürtjét, míg végighajtott a már kivilágított külvároson.</p>
<p>A házak előtt lámpák égtek, a kapuk előtt, a padokon polgárok
beszélték meg a kongresszus újabb eseményeit, az érdekes híreket,
melyek hozzájuk is eljutottak.</p>
<p>Szemben már látszott a Szent István templom tornya, Bécs
legnagyobb nevezetessége, minden <span class="pagenum"><a name=
"Page_100" id="Page_100">-100-</a></span> igazi bécsi ember
büszkesége, életének centruma. A császárváros lakói ehhez a karcsú
toronyhoz ragaszkodnak legjobban a világon, hozzáfűzik
hasonlataikat, példabeszédeiket, gondolataikat s úgy vágynak utána
haza az idegenből, mint a svájci ember az Alpesek után.</p>
<p>A Wien folyó hídján is átrobogott a postakocsi. Feljött a hold s
a zöld gyepes Glacin túl, a belvárost körülvevő sáncok hídja
világított feléjük.</p>
<p>A híd két végén és a Stubentor bejáratánál, fehér egyenruhás
hatalmas gránátosok álltak őrt. Régi várfalba vágott, tizenkét kapu
vezetett Bécs belvárosába, melyek egyikén át, a szürke boltívek
alatt, Franciska berobogott egy zajos utcába, a Wollzeilera.</p>
<p>Az utcán élénk volt a forgalom, az esti órában is, különösen a
Szent István-tér felé, ott már alig tudott a kocsi továbbhaladni, a
Kärtnerstrasséból széles hullámokban özönlött az emberi áradat és
bábeli zűrzavarban, Európa minden nemzetének nyelve felhangzott a
tömegből.</p>
<p>A régi pátriarkális Bécs képét teljesen megváltoztatta a
kongresszus. Nemrégiben még úgy öltözködtek ott az asszonyok, mint
Franciaországban a forradalom előtt, az udvarnál úgy ünnepeltek,
amint a szigorú spanyol etikett jogara alatt Mária Terézia, a jó
Grosi, egyszerű szigorral örökben hagyta gyermekeinek, Haydn- és
Mozart-melódiákkal voltak tele a szívek, mikor egyszerre elöntötte
a város régi utcáit, császárok, királyok, hercegek és több mint
százezer idegen képében, az új eszmék, új divat, új dallamok
nagyvilági áradata.</p>
<p>Az öreg Bécs hamar beleszokott szerepébe, a világ centruma lett
és mint egy szerény, eddig meg nem látott egyszerű nő, boldogan
hagyta, hogy egy nem várt csoda királynévá öltöztesse.</p>
<p>Mennyi minden is nem történt az utolsó év alatt. A szövetkezett
Európa megnyerte Lipcsénél Napoleon ellen a népek csatáját és
Párisig vonultak a <span class="pagenum"><a name="Page_101" id=
"Page_101">-101-</a></span> győztes csapatok. Napoleon lemondott és
Elba szigetén harcolt multjának emlékeivel, nyugtalan szívében
ébredő új tervekkel, új reményekkel. XVIII. Lajos elfoglalta helyét
a Tuileriákban és megint divatba jött régi emberektől körülvéve,
bársonycsizmáival taposott az elvérző Franciaországon. A híres
vieille-garde, a győzhetetlen császár vitézei, csendes, makacs
meggyőződéssel várták vissza Napoleont és egy szőkefürtű kis fiúról
álmodoztak, akit a hűtlen Mária Lujza ellopott, hogy messze vigye
tőlük Schönbrunnba.</p>
<p>Bécsben összeült a kongresszus és mialatt lakomázott, táncolt,
szánkázott, szeretett, minden fényes gomblyukban ott díszlett az
ágyú-kereszt, a nagyszerű felírással: „Europa libertate asserta
grati Princeps te Patria“.</p>
<p>A fiatal béke ujjongó boldogsága magasztos jelszavakkal
ékesítette fel a mulatságok eldorádóját, glóriát fonva a tanácskozó
fejedelmek homloka köré. Európa társadalmi rendjének
helyreállítása, megoldatlan politikai kérdések elintézése, a béke
állandósítása: ezek voltak a nagyszerű jelszavak, melyek alatt a
győzők marakodva osztozkodtak a legyőzött Napoleontól elragadott
területeken.</p>
<p>Sándor cár a Napoleon teremtette varsói hercegséget akarta, mint
fennhatósága alá tartozó lengyel királyságot, a poroszok
Szászországot szerették volna, melynek uralkodója, mint Napoleon
szövetségese, hadifogolyként került Berlinbe, a lipcsei csata
után.</p>
<p>Két szomszédjának ilyen elhatalmasodását Ausztria nem engedhette
meg, makacs ellenállását Metternich Kelemen herceg képviselte a
tárgyalásokon, hónapokig tartó viszálykodások közepette, mikor az
ünnepélyeken mulató jóbarátok egyszerre titkos ellenségekké
lettek.</p>
<p>Mindebből a haragból, gyűlölködésből semmi sem látszott a
városon, lappangva bujkált csak fényes álarcok alatt, asszonyi
mosolyok mögé rejtve. <span class="pagenum"><a name="Page_102" id=
"Page_102">-102-</a></span> De azért ott volt mindig mindenütt,
társaságban, színházban, az utcákon és most orosz tiszti
egyenruhában, egy postakocsi mélyén húzódott meg, lépésben törve
utat magának az örvendő tömegen keresztül. Mindúntalan meg kellett
állnia a nehéz járműnek, a kocsis beszédbe is elegyedett és
Franciska hallhatta, hogy Ferenc császár már Bécsbe ért, Bruckon és
Parndorfon át, a porosz király is megjött, Sándor cárt pedig minden
percben várják. Franciska kihajolt a kocsiablakon:</p>
<p>– Siessünk, siessünk, gyorsan a Metternich herceg palotájához! –
mondta izgatottan könyörögve.</p>
<p>Megijedt a gondolattól, hogy a cár nyomában jár, utóléri, pedig
ő nem akart találkozni vele. Nagy elhatározás ébredt a Franciska
szívében. Akkor kezdett benne érlelődni, mikor az úton eszébe
jutottak a cár habozó szavai: Metternichet gyűlölöm… de a császárt
nem…</p>
<p>Ezek a szavak, mikor először ütötték meg fülét, zavarba hozták,
majd megnyugtatták. De mikor az úton újra felcsendültek
emlékezetében, egy kérdés tolakodott elő mögülök: Mért tartotta a
cár szükségesnek annak hangsúlyozását, hogy nem a császár ellen
irányulnak tervei? Talán önmaga előtt akarta leplezni a teljes
igazságot, talán csak ő előtte. Hogy megnyugtassa, kedvét ne
szegje… Hát legyőzheti-e Metternichet anélkül, hogy Ferenc császárt
is ne érje vereség? Nem a császár politikáját képviseli-e a
hatalmas külügyminiszter? Ha ő, Franciska, Metternich politikájának
megbuktatására nyújt segédkezet, Ferenc ellen is vétkezik. És
egyszerre maga előtt látta a szürkeköpenyeges, jóságos császárt.
Egészen ellágyult… Nem, nem… nem szabad neki fájdalmat okozni…</p>
<p>Mikorára kocsija a dunai hídon robogott át, elhatározása
teljesen megérett! Legalább így magyarázta meg sajátmagának és így
hitte el a hosszú út alatt, míg jövőjének lehetőségén törte fejét.
Alapjában véve nem volt más célja, mint menekülni <span class=
"pagenum"><a name="Page_103" id="Page_103">-103-</a></span> a cár
elől. Nem azért szökött meg hazulról, nem azért hagyta el apját,
leküzdve minden lelkiismeretfurdalást és kínzó önvádat, hogy egy
férfinak karjába dobja magát, akit nem szeret, még ha maga a minden
oroszok uralkodója is az a férfi. Megalkudni, megalkudhatott volna
az élettel Óbudán is és várhatott volna Hardenegg Rudolf grófra,
hiszen hűséges igéretének zálogát, a vörös darut, ott viselte
keblén az orosz uniformis alatt. Azonban minden szépséget igérő
álmainak nem volt elég a remény, hogy Hardenegg grófné lehet
belőle, vágyait nem töltötte be a cár szerelme sem. Mint a kettő
üzlet, amelyért fizetni kell, de ő nem kívánt semmi pozitív
értéket, nem volt nagyravágyó ábrándjaiban, ő valamit akart, maga
sem tudta mit, úgy mint minden fiatal leány, csak nála százszorozva
buján nőttek, fejlődtek az álmok, mert semmit sem tudott az élet
korlátairól és nem fékezte vágyát élemény, vagy tapasztalás.</p>
<p>Eddig szenvedélyes ábrándjait a Napoleon nevén szólította,
hitte, hogy fanatikus szolgasággal tudna ragaszkodni hozzá és kész
volna meghalni is a császár egy szavára. Ez szent meggyőződésévé
vált, nem kételkedett benne egyetlen percre sem, pedig mégis
tévedett, mert ha okos és bátor is volt mint egy férfi, azért mégis
nő maradt. Nagy eszmék nem lelkesítették, politikai meggyőződésre
képtelen lett volna, és a világtörténeti események központjába
magát állította. Ezt nem tudta Franciska, ő azt hitte, hogy komoly
megfontolással intézi sorsát, miközben csupán asszonyi kívánsága,
vágya vezette lépteit. Magas politikai magyarázatot keresett és
talált utolsó tette számára is és épen ezért egy percig sem törte
fejét azon, hogy tulajdonképen hűtlenül cserben hagyta Hardenegget,
elszökött Jósika elől és megszegte a cárnak adott szavát.</p>
<p>Néhány napja még alig ismert férfiakat, ma már természetesnek
találta, hogy játszva segítsék tovább. Mindenik egy-egy lépcsőfok,
mely feljebb <span class="pagenum"><a name="Page_104" id=
"Page_104">-104-</a></span> viszi, de megállnia nem szabad egyen
sem, mert még nem jött el a megpihenés órája. Hardenegg, Jósika, a
cár és most talán Metternich?! Mit hoz még a jövő?</p>
<p>Keskeny utcákon át, régi, finom kis paloták között a Burghoz ért
a Franciska kocsija. Ott, a birodalmi kancellária első emeletén
lakott Metternich Kelemen herceg.</p>
<p>Csak gyorsan, gyorsan, ez volt Franciska jelszava, de a
mindenható kancellárhoz bejutni nem könnyű dolog.</p>
<p>– Ő hercegsége este senkit sem fogad – válaszolta Franciska
kérdésére a komornyik, mikor végre eljutott a nagy úr
lakosztályáig.</p>
<p>– Nekem okvetetlenül beszélnem kell vele – ismételte a
leány.</p>
<p>– Lehetetlen, majd holnap délelőtt.</p>
<p>– Rendkívül fontos híreket hoztam a kegyelmes hercegnek –
jelentette ki büszkén Franciska.</p>
<p>A komornyik elmosolyodott:</p>
<p>– Hadnagy úr, ilyen ürügy alatt mindennap legalább tizen
igyekeznek bejutni a kegyelmes herceghez.</p>
<p>– Akkor kénytelen leszek a császárhoz menni.</p>
<p>Metternich finom szolgája gúnyosan mérte végig a kis orosz
tisztet:</p>
<p>– Ezt a fenyegetést is ismerjük már, de Őfelségéhez sem olyan
könnyű a bejárás.</p>
<p>– Őfelsége mindig fogadja azokat, akik fontos okból jönnek hozzá
– felelte meggyőződéssel Franciska.</p>
<p>A komornyik vállat vont:</p>
<p>– Lehet, nem tudom. A herceg nem fogad, az bizonyos. A herceg
öltözik ilyenkor, nem szabad zavarni, egész napunk az államügyeké,
az este a miénk – jelentette ki önérzettel.</p>
<p>Egy pillanatig tanácstalanul állt Franciska, de aztán bátran
kapta fel fejét. A cár rejtélyes kijelentései alapján, teljes
joggal, fontosabbnak hitte Metternichre nézve a nála lévő levelet,
mint amilyen <span class="pagenum"><a name="Page_105" id=
"Page_105">-105-</a></span> valójában volt. Azért határozott,
parancsoló hangon mondta:</p>
<p>– Nekem a herceg érdekében beszélnem kell vele azonnal.
Becsületszavamra mondom, az ő személyéről van szó, veszélyben van
és én megmenthetem.</p>
<p>A komornyik, a nagy emberismerő, úgy érezte, hogy igazat szól az
orosz tiszt:</p>
<p>– Jól van, bejelentem a hadnagy úr felelősségére – felelte és
indult az ajtó felé, de azt abban a pillanatban Metternich Kelemen
herceg előtt tárta ki egy csattoscipős inas.</p>
<p>– A kegyelmes herceg!</p>
<p>Metternich indulásra készen állt a küszöbön. A nők híres
kedvencét legszebb férfikorában látta Franciska, karcsú, majdnem
száraz alakja megnyerő volt és tekintélyes. Göndör, akkor még sűrű,
hullámos haját, mélyen befésülte homlokába és a könnyű fürtök
játszva lepték el okos fejét, melyben egymást űzte a ravasz
gondolatok tömege.</p>
<p>A herceg, aki Ferenc császárhoz sietett, hímzett udvari
öltözetet viselt, egyenes, hosszú tőrt az oldalán, mellén a
csillagok és keresztek tömegét és amint fehér tollakkal
szegélyezett kalapját hóna alatt tartva, ott állt a vörös
bársonyfüggönyös ajtóban, végtelen előkelőség ömlött el finom, síma
lényén.</p>
<p>Franciska tágranyilt szemmel bámult rá, ijedten kísérelte meg a
tisztelgést, de az annyira nem sikerült, hogy a herceg
elmosolyodott, mire viszont a leány elpirult és egyszerre nagyon
szégyelte magát a férfiruhában. Pedig jól illett nyúlánk termetére,
csak épen a csizmája volt túlontúl nagy, a sapkájához emelt keze
meg túlontúl kicsiny és épen azon a csizmán, meg azon a kezen
pihent meg a herceg mélyrelátó tekintete. Szegény Franciska egy
szót se tudott szólni, a komornyik megdöbbenve bámult rá, de miután
az idegen beszédes határozottságának utolsó nyoma is tovatűnt,
belátta, <span class="pagenum"><a name="Page_106" id=
"Page_106">-106-</a></span> hogy neki kell helyette szólania és
kicsit bizonytalan hangon kezdte magyarázni:</p>
<p>– A hadnagy úr fontos híreket hozott. Hercegséged személye,
állítása szerint, veszélyben forog és ő megmentheti, azért
bátorkodtam…</p>
<p>– Rendben van, – mondta Metternich, előbb intett a komornyiknak,
hogy távozzék, aztán közelebb lépve Franciskához, halk nyomatékkal
kérdezte: – Mit kíván tőlem, kisasszony?</p>
<p>Franciska összerezzent, ajkába harapott és nem felelt.</p>
<p>A herceg hozzáhajolt és mosolyogva folytatta:</p>
<p>– Orosz tiszti ruhában még sohasem igyekeztek bejutni hozzám a
hölgyek, az eset valóban érdekes, de, sajnos, kalandok számára
nincs időm.</p>
<p>Gúnyosan mondta, síma lénye csupa lenézés volt, udvariassága
mosolygó megvetés és félig lehúnyt szeméből várakozón leste, hogyan
semmisül meg teljesen a leány.</p>
<p>Franciskának arcát lángaborította a haragos szégyen, megértette
a herceget és büszkén kapta fel fejét:</p>
<p>– Ismétlem, fontos híreket hoztam és ha meghallgat hercegséged,
saját érdekében teszi. Legjobban szeretném, ha elfeledné, hogy nő
vagyok.</p>
<p>A kancellár megdöbbent, két ujja közé fogta símára borotvált
állát és csak annyit mondott:</p>
<p>– Ah úgy – aztán ajtót nyitva, bebocsájtotta Franciskát a
dolgozószobájába.</p>
<p>– Foglaljon helyet, kisasszony.</p>
<p>Franciska riadtan nézett szét a nehéz függönyös szobában, most
már legjobban szeretett volna elszaladni. Síma, fekete
empire-bútorok között állt, milyeneket eddig még nem is látott,
mert Franciaországból hozta őket a divat szeszélye nemrégiben.
Arany veretek díszítették az íróasztalt és a székeket. Zöld
bársonyüléses alacsony kerevetek álltak a fekete faoszlopos ablakok
között és körül a szobában mindenfelé. A fal sötétzöld selyemmel
volt bevonva és ebből a nehéz, mély, egységes színfelületből
<span class="pagenum"><a name="Page_107" id=
"Page_107">-107-</a></span> élesen vált ki a kancellár szép,
kemény, arcéle.</p>
<p>– No üljön le, – bíztatta Metternich a leányt – ne féljen tőlem,
igen kíváncsi vagyok a személyemet illető, fontos hírekre.</p>
<p>A herceg hangja még mindig gúnyos volt, de épen bántó
kételkedése adta vissza Franciska teljes bátorságát.</p>
<p>– Budáról jöttem – kezdte magyarázni összevont szemöldökkel és
most már nyugodt hangon. – Müller Franciskának hívnak, most
mellékes, mi módon, eljutottam az országházba, a nagy bálra, ott
őfelsége, az orosz cár soká táncolt és hosszan beszélgetett velem.
Hercegségedről is szó volt.</p>
<p>– Nem sok jót hallhatott rólam – jegyezte meg Metternich.</p>
<p>Franciska elmosolyodott:</p>
<p>– Valóban nem, sőt őfelsége olyanforma kijelentéseket tett,
melyek gondolkozóba ejtettek, megijesztettek. Felszólított, hogy
egy levelet hozzak el Bécsbe, Bagration hercegnőnek. Az úton sokáig
töprengtem és végre az a meggyőződés érlelődött meg bennem, hogy
mint uralkodómnak hű alattvalója, csak akkor teljesítem
kötelességemet, ha ezt a levelet hercegségednek adom át. Ezzel
kivette belső zsebéből a cár levelét és átnyújtotta Metternichnek.
A herceg elkomolyodott egy pillanatra, egész sereg megjegyzés
tódult ajkára, de mint az önfegyelmezés nagy mestere: hallgatott.
Percekig forgatta ujjai között a fejedelmi levelet, nem sietett
elolvasásával és hosszas gondolkozás után csak annyit jegyzett
meg:</p>
<p>– Kegyed valóban bátor hölgy, kisasszony. Kérem, nem ismételné,
amiket a cár mondott kegyednek?</p>
<p>Franciska kicsit zavarba jött:</p>
<p>– Igazán elmondjam? – kérdezte.</p>
<p>A kancellár szája köré mély vágásokat rajzolt a fölényes
gúny:</p>
<p>– Nem személyemre vonatkozó véleményére vagyok kíváncsi, azt
úgyis tudom, gonosz vagyok, <span class="pagenum"><a name=
"Page_108" id="Page_108">-108-</a></span> ravasz, rosszindulatú, és
ő gyűlöl. Őfelsége nagyon naív, már sok szép hölggyel adatta
tudtomra, hogy mit gondol felőlem. Csak újabb terveire volnék
kíváncsi, kisaszony.</p>
<p>– Azt hiszem, a levélből értesülni fog hercegséged, nekem
őfelsége semmit sem árult el, annyit mondott csupán, hogy ha le
tudta győzni Napoleont, le fogja győzni Metternichet is.</p>
<p>A kancellár hangosan kacagott egyet:</p>
<p>– Hát nem naív? Istenem, ha nem lenne olyan kedves, az ember még
bosszankodhatnék is. Engedelmével, kisasszony, most elolvasom a
levelet.</p>
<p>A hercegen nyoma sem látszott az idegességnek, korlátlanul
tudott uralkodni magán, a „nagy ámító“ egész valójában állt ott
Franciska előtt, de az ő asszonyszeme elsősorban azt látta, hogy a
hatalmas diplomata milyen csinos férfi.</p>
<p>Határozottan olaszos volt az arcéle, végén meggörbült orra,
kicsit kiugró, hegyes álla Dél-Itália fiaira emlékeztetett, de
világos arcszíne letompította ezt a benyomást. Milyen jól illett
csontos, ideges kezébe a cári levél, milyen egykedvű vonás játszott
ajka körül, míg olvasta. Keményvonalú szája is volt talán a
legegyénibb arcában; lenéző, gúnyosan vibráló mosolya: a hatalom,
mellyel megadásra bírta a nőket.</p>
<p>Amint a levél végére ért, néhány pillanatig figyelmesen nézte
Franciskát, mintha keresne valamit, de nincs kiábrándítóbb a
szerelemben, mint az előre feltett szándék és senki sem abba szeret
bele, akire rámutatnak: ő fog tetszeni neked. Nem is volt ma igazán
szép Franciska, csak sötét parókát kaphatott hirtelenében és az alá
kellett rejtenie aranyos haját.</p>
<p>Metternich fejét rázta vizsgálódására válaszul, aztán halkan,
ridegen mondta:</p>
<p>– Tehát kegyednek kellett volna hatalmába kerítenie engem?
Érdekes. Bocsánat, de azt hiszem, a cár túlbecsülte kisasszony és
kegyed is nagyobbnak <span class="pagenum"><a name="Page_109" id=
"Page_109">-109-</a></span> látta az engem fenyegető veszélyt, mint
amilyen.</p>
<p>– Nem értem – felelte Franciska.</p>
<p>– Mindegy, nem fontos, kegyed szolgálatot akart tenni nekem, és
én hálás vagyok érte, a többi mellékes.</p>
<p>Franciska felállt, a herceg gúnyolódása bántotta és határozottan
jelentette ki:</p>
<p>– Én tudni szeretném, hogy mi van a levélben.</p>
<p>Metternich kiterítette a császári kéziratot az asztalra és míg
nesztelenül simogatta, nyugodtan jegyezte meg:</p>
<p>– Nem kell haragudnia, a levél rendelkezésére áll, kegyedet
illeti, de én épen a kegyed érdekében szerettem volna eltitkolni
tartalmát. Ha azonban kívánja… Parancsoljon, kisasszony – és
átnyújtotta az írást Franciskának.</p>
<p>Néhány sor volt csupán, egy pillanat alatt végigfutott rajta
Franciska, aztán keze ökölbe szorult, szemét pedig tehetetlen
haragjában könnyek lepték el és szaggatott mondatokban tört magának
utat méltatlankodása:</p>
<p>– Hogy én meghódítsam hercegségedet?… A cár terveit szolgáljam…
nagyon szégyenlem a dolgot… esküszöm, nem tudtam miről van szó…
őfelsége kijelentette, hogy hercegségednek vége, hogy még 29-én
este vége… közben ismételte, hogy szép vagyok, de már többször
mondta azon az estén… nem értettem az összefüggést, azt hittem,
fontos híreket hozok, de hogy én… hogy így…</p>
<p>– Úgy-e mondtam, kisasszony, hogy ne olvassa el a levelet? –
mosolygott a herceg.</p>
<p>Franciska arca lángban égett:</p>
<p>– Istenem, jobb ha tudom, mégis jobb, a cár…</p>
<p>Metternich szavába vágott:</p>
<p>– Ne szidja a cárt, semmi rosszat egy uralkodóról itt nálam, az
én házamban. Különben is higyje el, kisasszony, a cár elragadó
férfiú, mindenki rabja lesz varázsának, aki közelébe kerül, csak
valami hiányzik nála, valami, nem tudom megmondani <span class=
"pagenum"><a name="Page_110" id="Page_110">-110-</a></span> mi és
talán bajos is lenne meghatározni. De hagyjuk ezt, kisasszony,
kegyed nekem szolgálatot akart tenni, mindenesetre tett is,
kiszolgáltatta nekem őfelségét és egy apró diadalhoz juttatott.
Köszönöm kegyednek, jó volt hozzám és önfeláldozó, mondja meg, mit
tehetek kegyedért cserében azért, amit értem tett?</p>
<p>Franciskát a herceg önelégült, fölényes szavai bántották,
közelebb lépett hozzá és ráemelve nagy, sötét szemét, dacosan
felelte:</p>
<p>– Amit tettem, nem hercegségedért tettem, a közügyért és
magamért tettem. A cár kitüntetett kegyeivel és Bécsbe küldött, én
pedig jöttem, mert szabadulni akartam Óbudáról, ahol elzárva éltem
atyámmal. Látni kívántam a nagy világot. Ferenc császár multkor
nálunk vacsorált…</p>
<p>Metternich meglepetten szólt közbe:</p>
<p>– Hardenegg gróf említette. Hát kegyed az órás leánya?</p>
<p>– Én vagyok – felelte Franciska.</p>
<p>A herceg elgondolkozott, hosszú, sovány ujjaival dobolt az
asztalon, hol a leányt nézte, hol a cár levelét és ezer tervet
forgatott fejében, míg egyszerűen kérdezte:</p>
<p>– Nos és most mi a további terve, kisasszony?</p>
<p>– Nem tudom, egyedül állok a világon, senkim sincs.</p>
<p>– Persze, a cár kegyeit most már eljátszotta, – gúnyolódott
Metternich – pedig nagyon tetszett őfelségének.</p>
<p>– Már többek kegyét eljátszottam néhány nap alatt – mondta
derüsen Franciska.</p>
<p>– És miért tette azt?</p>
<p>– Mert nem bíztam azokban, akik elhalmoztak jóságukkal.</p>
<p>– Hát bennem meg tudna bízni, mit gondol?</p>
<p>– Föltétlenül.</p>
<p>– Köszönöm, de miért érdemeltem meg ezt a kegyet?</p>
<p>– Mert nem tetszem hercegségednek. <span class=
"pagenum"><a name="Page_111" id="Page_111">-111-</a></span></p>
<p>A mindenható kancellár nevetni kezdett:</p>
<p>– Kedves. És én méltó is leszek bizalmára, meglátja, az
ellenséges orosz táborból menekült hozzám és illő fogadtatásban fog
részesülni, kis renegát! Büszke, önérzetes, bátor…</p>
<p>Hirtelen elhallgatott, a többit csak hozzágondolta, aztán
csengetett a komornyiknak.</p>
<p>A bizalmi férfi rendes, semmitmondó arcával jelent meg a
küszöbön, de belsejét égette a kíváncsiság, a beszélgetés hosszú
volt, titokzatos és alig várta, hogy fellebbenjen számára legalább
valamicskét a rejtélyek függönye.</p>
<p>– Johann, – rendelkezett a herceg – a rózsaszín vendégszobát
hozasd rendbe a kisasszony számára, és kéretem Mária hercegnőt,
hogy fáradjon ide.</p>
<p>Johann meghajolt és teljesen belekábulva a bonyodalmakba,
sietett teljesíteni a herceg parancsát.</p>
<p>Metternich egész közel lépett Franciskához és most hódító,
hízelgő jósággal volt tele világoskék szeme, amint megfogta a leány
kezét:</p>
<p>– Ideje, hogy kezet szorítsunk; a leányom, Mária, gondoskodni
fog kegyedről, nekem mennem kell az udvarhoz és most még csak egy
kérésem van – mondta hirtelen melegséggel a hangjában, még mindig
fogva tartva a leány kezét. – A cár a haját említette mint
csudahálót, melyben menthetetlenül fogva tart majd engem örökre.
Nem mutatná meg az igazi haját, kisasszony?</p>
<p>Franciska megrettenve húzta ki kezét a gyengéd szorításból és
zavarában parókájához kapott:</p>
<p>– Nem, nem, most nem…</p>
<p>A herceg kiegyenesedett, melegsége eltűnt és gúnyosan jegyezte
meg:</p>
<p>– Igaza van, kisasszony, rejtegesse csak szépségét, túlságos
diadal is volna a cárnak, ha mégis igaza találna lenni.
<span class="pagenum"><a name="Page_112" id=
"Page_112">-112-</a></span></p>
<div class="chapter">
<h2><span class="smaller">XI. FEJEZET.</span><br />
Egy éjszaka Bécsben, anno 1814.</h2>
</div>
<p>– Igazán Auróra, ilyen jól még sohasem mulattam.</p>
<p>Bagration Katarina hercegnő nem bírt magához térni a nevetéstől,
remegett bele, még könnye is kicsordult és sárga fátyolszövetbe
burkolt apró alakja úgy libegett ide-oda, nagy, fényes padlójú
fogadótermében, mint az éjszakának gyertyavilágban kinyilt legszebb
tearózsája.</p>
<p>Társalkodónője és barátnője, Marassé grófné, mosolyogva nézte a
hercegnőt:</p>
<p>– Ugyan Katinka csillapodjál, egészen felhevülsz és vendégeid
azonnal itt lesznek. – Aztán felvett az asztalról egy rajzlapot és
kezdte összehengeríteni.</p>
<p>– Ne, ne még Róra, – kérte Katarina – add ide, hogy nézzem meg
még egyszer.</p>
<p>– Milyen gyerek vagy, – mondta a grófné – de ha annyira érdekel,
jól nézd meg, mert még ma este visza kell küldenem.</p>
<p>– Kinek? – kérdezte a hercegnő és kiterítette a lapot egy
asztalkára.</p>
<p>– Nem árulhatom el, titok.</p>
<p>– Ki rajzolta?</p>
<p>– Nem tudom.</p>
<p>– Különben is mindegy, elég az, hogy pompás – mondta Katarina,
finom könnyű mutatóujjával a rajzra bökve. – Nézd a cárt. Nem
pompás karrikatúra? Most már egész életemben így fogom látni a
kedves Sándorkát. Porosz királyunk talán még kitünőbb, mintha
nyársat nyelt volna. Szeretném kiszegezni a falra, a nagy tükör
helyébe, hogy ma este egyszer láthassák magukat igazán, ez olyan
lenne, mintha nemcsak külsejük, hanem minden gyengéjével eszük,
belső lényük is megjelennék <span class="pagenum"><a name=
"Page_113" id="Page_113">-113-</a></span> előttük. Tegyük meg,
Róra. – És a kis hercegnő tapsolva szaladt barátnőjéhez.</p>
<p>A hervadó grófné megsimogatta nevető, égő arcát:</p>
<p>– Bolondos vagy, Katinka. Ilyesmi csak neked jut eszedbe, jobb
lesz, ha rendbe szeded magad, hajad már túlságosan homlokodba hull
és túlságosan piros vagy, nem illik egy hercegnőhöz – mondta intő
hangon. Magamagával már egyáltalában nem törődött, mint a vénülő
szép nők, akiket, miután túlélték ifjúságuk elmúlását, többé semmi
sem zavarhat ki nyugalmukból.</p>
<p>A hercegnő a tükörhöz szaladt, társalkodónője pedig most már
igazán összegöngyölítette a rajzot, mely a hat Bécsben levő
uralkodó képét ábrázolta. Mindegyiket szűkszavú felírással
jellemezte az ismeretlen rajzoló:</p>
<p>Sándor cár: „Mindenkiért szeret.“</p>
<p>Frigyes Vilmos: „Mindenkiért gondolkozik.“</p>
<p>A dán király: „Mindenkiért beszél.“</p>
<p>A bajor király: „Mindenkiért iszik.“</p>
<p>A württembergi: „Mindenkiért eszik.“</p>
<p>Ferenc császár: „Mindenkiért fizet.“</p>
<p>Katarina még mindig haját igazgatva, nevetve jegyezte meg:</p>
<p>– Róra, én meg nem állom, el kell mondanom a cárnak.</p>
<p>– Katinka, arról szó sem lehet. Tudod, mit igértél. – A grófné
szigorú lett.</p>
<p>– Jó, jó, nem kell mindjárt haragudnod. Beláthatod magad is,
hogy jobb lenne, ha a kongresszus főszereplői ismernék magukat és
egymást. Nagyon gyengén játszanak. Az egész kongreszus egy rossz
darab és a végén úgyis kifütyölik őket. Ezt is megmondom a cárnak.
De addig is halljam itéletedet, elég szép vagyok megint?</p>
<p>– Nagyon szép, – felelte meggyőződéssel a grófné, inkább fáradt
egykedvűséggel, mint irígységgel nézve barátnőjét és úrnőjét.
<span class="pagenum"><a name="Page_114" id=
"Page_114">-114-</a></span></p>
<p>Szép is volt a kis hercegnő, vidám, szabad madár. A férje, mint
valami csúnya kellemetlenség, úgy tűnt el életéből nemrégiben.
Orosz generális volt, Napoleon ellen harcolt és elesett, talán
igazán csak azért, mert így végre egyszer sikerült kivívnia imádott
felesége tetszését. Katarina pedig szállt ágról-ágra továbbra is,
épen úgy, mint azelőtt. Az orosz császári családdal rokonságban
állt, az ő érdekeit szolgálta, mint bársonyos kezű titkos intrikus,
mint a legragyogóbb szemű, legügyesebb kém, aki szép, fényes
éjszakai találkákon súgta Sándor cár fülébe újabb
tapasztalatait.</p>
<p>Kocsi állt meg a ház előtt és a hercegnő az ablakhoz
szaladt:</p>
<p>– Ki jön? – kérdezte Auróra grófné.</p>
<p>Katarina keze ökölbe szorult:</p>
<p>– Metternich, – felelte haragos, izgatott hangon.</p>
<p>Auróra bólintott:</p>
<p>– Persze, odaát is estély van.</p>
<p>Odaát, az Sagan Vilhelmina hercegnőt jelentette, Katarina
ellenségét, aki elrabolta tőle a szép Kelemen herceg szívét. Most
pedig véletlenül, a sors játéka folytán, egy utcában, egy házban,
egy emeleten laktak és ha külön lépcsőn jöttek is fel ajtaikhoz,
lenn, a vörös szőnyeges lépcsőházban összetalálkoztak
vendégeik.</p>
<p>Bagration hercegnő heves szívdobogással számlálta az imádott
kancellár lépteit, melyek hozzá olyan közel, egy más nő karjába
vitték. Oh, hogy gyűlölte most és hogy szerette régen, hűtlen lett
érte férjéhez, hazájához, de Metternich elhagyta álnokul és most a
hercegnek kell majd megfizetnie mindkét hűtlenségéért. Mert bosszút
áll, véres, kegyetlen bosszút, ezt megfogadta Katarina, éjjel is
esküdte, nappal is igérte, erre gondolt akkor is, mikor mást
csókolt, mert Metternich hercegé volt minden csókja, míg életét
kívánta, és övé lesz, míg halálát várja, csúnya bukását, hatalmának
szégyenletes megsemmisülését. <span class="pagenum"><a name=
"Page_115" id="Page_115">-115-</a></span></p>
<p>– Nézd Róra, hogy ver a szívem – mondta a remegő hercegnő és
barátnője kezét odaszorította, ahol a sárga fátyolok alatt álítólag
úgy dobogott a haragos féltékenység. – Nagyon várom a cárt, ma este
érkezett meg Budáról, biztosan eljön, talán sikerült a kancellár
ellen dolgoznia. Hidd el, megvetem magamat mindig, ha eszembe jut,
hogy ezt az embert valaha szerettem.</p>
<p>– Most is szereted, Katinka.</p>
<p>– Nem szeretem.</p>
<p>– A cárt szereted talán?</p>
<p>– Oh nem, Sándorkát nem szeretem.</p>
<p>A grófné gonoszul mosolygott:</p>
<p>– Pedig fényes bizonyságát adod, valahányszor őfelségének úgy
tetszik.</p>
<p>A könnyelmű hercegnő vállatvont és édesen nevetett:</p>
<p>– Az nem számít, csak az érzés számít, Róra, és az érzéseknek
nincs semmi közük a csókokhoz.</p>
<p>Tíz óra elmult, az utca megélénkült, kocsi kocsi után érkezett a
ház elé, a vendégek kiszálltak, beléptek az előcsarnokba és hideg
köszöntést váltva tértek jobbra, vagy balra.</p>
<p>Katarina hercegnő fényes szobáiban alig lehetet mozdulni, de kis
sárga lénye akadálytalanul suhant ide-oda a vendégseregben:</p>
<p>– Csak annyi helyet kérek, mint egy napsugárnak kell –
mondogatta kacérkodva és folyton más-más csoportban tűnt fel fehér
arcocskája. Gyengén rózsaszínű, finom vonásai minden új pillantás
alatt megváltoztatták kifejezésüket és a mélyen kivágott sárga
ruhában lágyan világított gyöngyszínű válla. Nem viselt ékszert,
nyakának fehér tisztasága volt minden dísze, és ezt a díszt a
lehetőség határáig meg is mutatta, de mégis annyi leányos bájjal
mozgott, harminc éves tapasztalt kis személye, mint egy ártatlan,
simogatásra teremtett kis cica, úgy lopódzott közel a férfiakhoz,
hogy azok elbájolva, észrevétlenül ajándékozták neki szívüket és
titkaikat. Most édes mosollyal <span class="pagenum"><a name=
"Page_116" id="Page_116">-116-</a></span> állt meg egy egyszerű,
polgári ruhás, ritka pofaszakállas, erős tokájú, öregedő úr előtt,
aki keskeny aranykarikákat viselt fülében. A bajor király volt:</p>
<p>– Mily kedves felségedtől, hogy eljött hozzám, – mondta bájosan,
szeliden.</p>
<p>A hatalmas termetű uralkodó durva vonású, becsületes tekintetű
nagy feje közelebb hajolt a háziasszonyhoz:</p>
<p>– Soká tartott hercegnő, míg észrevett, míg mosolyával
kitüntetett.</p>
<p>Katarina nagy, kék szeme belemélyedt a kemény, nyugodt férfi
tekintetébe, melyet lassan zavart meg illatos közelsége:</p>
<p>– Nem volt könnyű a bámulók tömegén áttörnöm és közelférkőznöm
felségedhez. Boldog vagyok, hogy végre elértem vágyaim célját.</p>
<p>Az uralkodó arca olyan lett, mintha szeszélyes áprilisi nap
véletlen sugara érte volna, amely csikland is bosszant is, de jól
is esik, és tréfálkozva jegyezte meg:</p>
<p>– Ugyan, ugyan kis hercegnő, vallja be, hogy meg se látott.
Bécsben már senki sem veszi észre az uralkodókat, igen sok van
belőlünk.</p>
<p>A hercegnő legyezője mögül kacér mosoly villant Miksa király
felé:</p>
<p>– És aszonyokból?</p>
<p>– Szép hölgy soha, sehol sincs elég, hercegnő, legszebb pedig
mindenütt csak egy van és nem illik, hogy öregedő fővel épen én
foglaljam le azt az egyet. Ha koronák tulajdonosait akarja
elhalmozni kegyeivel, talál nálam fiatalabbakat, méltóbbakat
mosolyára. Porosz kollégám még megérdemli a gyengéd pillantásokat,
bájos háziasszony.</p>
<p>Sándor cár meghagyta a hercegnőnek, hogy a derék érzésű bajor
uralkodót okvetlenül és feltétlenül pártjukra kell hódítania, azért
lábujjhegyre állva, felhúzta vállát, hogy üde szőkesége egészen
kinyilt a sárga ruhából és fürtös fejét még közelebb <span class=
"pagenum"><a name="Page_117" id="Page_117">-117-</a></span> emelve
Miksa piros, telt arcához, kedvesen mondta:</p>
<p>– A férfi értékét az évek száma adja meg, felség.</p>
<p>Elhallgatott, összehúzódott, elbújt ruhájában és lesütötte
szemét.</p>
<p>A nagy bajor megbabonázva nézte, hirtelen szikra érte régen
ápolt nyugalmát és lángbaborulva suttogta:</p>
<p>– A nőét pedig a szépsége, a bája hercegnő.</p>
<p>Nagy keze az asszony kezét kereste, hogy megszorítsa ha csak
egyetlen pillanatra is, de a kis boszorkány már eltűnt előle.</p>
<p>Sok dolga volt még, sietnie kellett, egy este oly rövid és
annyian vártak még tőle egy mosolyt, egy kedves szót.</p>
<p>A szomszéd kis rózsaszínű szalon sarkában ült a porosz király,
egy gyönyörű nő mellett, talán a legszebb mellett mind között.
Frigyes Vilmos imádta őt, imádta tisztaságát, szelid mosolyát,
egyszerűen fésült barna haját, szelíd szemét, bámuló, simuló
tekintetét, hideg, kicsit bágyadt mosolyát, tartózkodó, nyugodt
mozdulatait. A más felesége volt, a fiatal király tudta, hogy
elérhetetlen számára, de csak annál jobban szerette és ha elment
néha a szép Juliához, órák hosszat eljátszott négy apró
csemetéjével, pedig a kis Zichy grófok és grófnők nagyon únták a
csendes, halk szavú, szomorú nézésű, fiatal király, komoly,
ügyetlen tréfáit.</p>
<p>Vajjon miről beszélgetnek? – gondolta a hercegnő és elbujt az
ajtó nagy függönyében. Egy percig várt, de a fiatal pár hallgatott;
még egy percig várt, ők még mindig hallgattak. Nagyon szerelmesek,
vagy nagyon únják egymást, határozta el a hercegnő. Végre
megszólalt Frigyes Vilmos:</p>
<p>– Olyan jó kegyeddel együtt lenni grófné, kegyed tud kedvesen
hallgatni és nem fecseg örökké, mint a többi nő. <span class=
"pagenum"><a name="Page_118" id="Page_118">-118-</a></span></p>
<p>Julia angyali pillantása szeliden pihent a király arcán:</p>
<p>– Én is nagyon szeretek felségeddel így beszélgetni.</p>
<p>A hercegnő elnyomta feltörő nevetését és halk mosolyt erőltetve
arcára, bedugta fejét a szobába:</p>
<p>– Rosszkor jövök? – kérdezte.</p>
<p>– Dehogy – mondta a grófné és elpirult.</p>
<p>A hercegnő átölelte vállát:</p>
<p>– Jól mulatsz, Julia, úgy-e? Őfelsége a legkedvesebb és a
legszellemesebb csevegő hírében áll. Sajnos engem nem tüntetett ki
még soha egy tête-à-tête-tel.</p>
<p>A király nem felelt, rosszkedvűen vállat vont, nem szerette a
hercegnőt és a hozzá hasonló nőket. Fárasztotta mozgékonyságuk és
nem tudta követni érzelmi csapongásaikban. A tarka lepkék nem
vonzották, nem futott utánuk és bosszantották a szeszélyes tavaszi
viharok. Julia más volt, olyan mint egy virágos rét és ha vele
beszélt, napos erdők jutottak eszébe, árnyékos ábrándozások fiatal,
zöld fák alatt, mikor nyugalom van mindenütt és olyan biztos,
csendes a nyár, mintha soha el sem mulhatna szép, megérett varázsa.
A hercegnő megjelenése épen egy ilyen boldogan napfényes
hangulatból zavarta ki, azért elborult az arca és hideg, kék germán
szemével ingerülten nézett az ajtó felé. Ő nem tudott mosolyt
erőltetni magára és nem tudta szellemes megjegyzésekkel önmagával
is feledtetni, ha valami, vagy valaki bántotta. Nagy dolgokban
bölcs volt, meggondolt, türelmes, de az élet apró eseményeivel
szemben hirtelen, tapintatlan és sokszor megbántotta az embereket
érzelmi hiuságukban.</p>
<p>Egy percre kínos csend állott be, de Katarina sohasem jött
zavarba:</p>
<p>– Azt hiszem, jobb ha távozom. És mint háziasszonynak úgy
látszik, nem kell többé felséged szórakoztatásáról gondoskodnom,
estélyem sikerét <span class="pagenum"><a name="Page_119" id=
"Page_119">-119-</a></span> az enyémnél gyengédebb kézre és
melegebb szívre bízhatom.</p>
<p>Aztán választ sem várva, kisurrant a szobából, olyan gyors
mozdulattal, hogy könnyű szoknyája fellibbent és szalagos cipője
felett térdig látszott sárga selymes, gyerekes lábszára.</p>
<p>Frigyes Vilmos szigorú pillantással nézett utána:</p>
<p>– Könnyelmű teremtés – mondta. – Csak a cár kedvéért jöttem el
hozzá, higyje el.</p>
<p>Julia grófnő felállt:</p>
<p>– Menjünk a többiekhez, felség.</p>
<p>– Maradjon, könyörgök, maradjon. Tudja, hogy kegyed szegény,
megboldogult feleségemre emlékeztet, azért szeretem olyan nagyon.
Jótétemény, ha kegyeddel lehetek, grófné. Ő is ilyen szép volt és
ilyen jó.</p>
<p>Csend volt a szobában, Julia szeliden nézte a királyt, aki
megfogta kezét és míg lágyan ajkához emelte gyémántosan csillogó
ujjait, talán-talán mégsem csak feleségének emléke tette meleggé
pillantását.</p>
<p>A szomszéd szobában zaj támadt, a grófné az ajtóhoz lépett és
széttárta a függönyöket.</p>
<p>– A cár őfelsége jött – jelentette fejedelmi barátjának.</p>
<p>– Zajjal, mint mindig; ő sohasem jön grófné, ő mindig megjelenik
– volt a gúnyos válasz.</p>
<p>– Úgy hiszem, Felséged szereti őt!</p>
<p>– Közösek az érdekeink grófné, de higyje el, én itt senkit és
semmit nem szeretek, csak kegyedet.</p>
<p>Komoly hangsúllyal mondta. Az ő szájából egy könnyed bók is eskü
volt, ellenben a cár legszentebb fogadalma is játék csupán.</p>
<p>A társaság képe megváltozott. Amint az orosz uralkodó belépett,
hangjával megteltek a szobák és minden szem szőke fejére
tapadt.</p>
<p>Sándor körülnézett mint a gyermek, ki az ünneplő szobában nem
találja a karácsonyfáját. Izgatottan vonta félre a
háziasszonyt:</p>
<p>– Hol van Metternich? – kérdezte, <span class="pagenum"><a name=
"Page_120" id="Page_120">-120-</a></span></p>
<p>– Metternich? – csudálkozott Katarina. – Csak nem gondolja
felséged, hogy én meghívom a herceget?</p>
<p>– És ha én kívánom?</p>
<p>– Felséged kívánta? Nem tudtam.</p>
<p>– Hát nem kapta meg levelemet?</p>
<p>– Milyen levelet, felség?</p>
<p>Sándor cár haragosan toppintott:</p>
<p>– Ej, hát mi történt megint? A leány nem járt itt, Katarina?</p>
<p>– Bocsásson meg felség, én nem értem, miről van szó.</p>
<p>– Hát akkor miért van itt ma estély? – kérdezte a cár, szigorú
pillantással vizsgálva a hercegnő arcát.</p>
<p>– Felséged tiszteletére.</p>
<p>– Úgy? – mondta a cár és otthagyta a bámuló Katarinát.</p>
<p>Wolkonszki herceg most halkan közeledett az uralkodóhoz és
suttogva jelentette:</p>
<p>– Metternich herceg Sagan hercegnőnél van. Kis társaság,
Talleyrand, lord Castlereagh és lady Castlereagh…</p>
<p>– Szóval az egész banda együtt van – sziszegte a bosszút lihegő
uralkodó.</p>
<p>Wolkonszki ijedten nézett hatalmas parancsolójára, de a cár
vonásai hirtelen ismét kitisztultak, derüsre, mosolygósra váltak,
egyelőre leküzdötte haragját, bál előtt mindig feledni igyekezett
gondjait, most is sajnálta az estét, minden percet ki akart
használni, mely mulatsággal kínálta, nem mulasztotta volna el
életének egyetlen táncát sem.</p>
<p>Ebben a pillanatban Sagan hercegnő sötét szalonjában egy inas
kis levélkét nyújtott át Metternichnek.</p>
<p>„A cár néhány perce érkezett, ingerült hangon beszélt a
hercegnővel, őfelsége nagyon haragos“ – ennyit írt egy siető kéz az
apró papírlapra. <span class="pagenum"><a name="Page_121" id=
"Page_121">-121-</a></span></p>
<p>A kancellár csendes mosollyal vette tudomásul és zsebébe
rejtette a kedves hírt.</p>
<p>– Mi történt? – kérdezte Sagan hercegnő.</p>
<p>– Semmi lényeges – felelte Metternich.</p>
<p>Vilhelmina kedvetlenül vont vállat, tudta, hogy a szomszédból
küldött hírt a herceg kémeinek egyike, a gyűlölt szomszédságból,
hol most királyok mulatnak. Sajnos Metternichje pártját, Angliát,
meg Franciaországot, csak miniszterek képviselték a kongresszuson
és ez mérhetetlenül bántotta a gőgös hercegnőt.</p>
<p>Tánczene akkordjai szűrődtek át csendes szobáiba, lágy hangjai
egy keringőnek, melyre a cár táncolt.</p>
<p>Hunyadi grófnéval táncolt a cár, kicsit erőltetett vidámsággal,
gyors fordulatokban.</p>
<p>– Felség, könyörgök, ne szorítsa a kezemet, megsértettem az
ujjamat, fáj – kérte a grófné.</p>
<p>A zene épen elhallgatott, a cár megállt, nevetni kezdett és úgy
mondta, hogy mindenki hallja:</p>
<p>– A grófné kér engem, hogy ma kivételesen ne szorongassam szép
kezét.</p>
<p>– Felség – riadt fel sértődötten az asszony, de a cár nem
hallotta, ő már újabb áldozatot keresett vad jókedve számára, olyan
volt, mint egy dacos gyerek, akit megbántottak és aki csak azért
sem hagyja magát.</p>
<p>Szétnézett a hölgykoszorúban mint egy éhes oroszlán. Melyiket
gyötörje meg? Melyik a leggyönyörűbb? Majdnem kivétel nélkül
szépek, az ápoló luxus kiváltságos világában úgy virágzanak a nők,
mint az üvegház létükhöz formált levegőjében a drága növények.</p>
<p>Széchenyi grófné az ajtóban állt, a háziasszony búcsúzva
nyújtotta feléje kezét, de abban a pillanatban ott termett a cár;
ha el akar már menni, úgy ő a legszebb; a majdnem elveszített, a
legkívánatosabb. Kegyes mosollyal hajolt az asszonyhoz:</p>
<p>– Hová siet, grófné, mért akar már elhagyni bennünket?
<span class="pagenum"><a name="Page_122" id=
"Page_122">-122-</a></span></p>
<p>– A férjem elutazott, felség, egyedül nem maradhatok olyan
soká.</p>
<p>– Ha szalmaözvegy, grófné, én szívesen elfoglalnám férje helyét
– mondta jelentős hangsúllyal a cár.</p>
<p>Akik hallották, ijedten néztek az uralkodóra, aztán a büszke
karcsú nőre, akit eddig bizonyosan még sohasem bántott meg durva
szó, csúnya tekintet. A grófné összébbkapta lila selyemsálját,
védekezve szorította ruhája kivágásához, nem félt ő senkitől, még a
cártól sem.</p>
<p>– Azt hiszi felséged, hogy gazdátlan tartomány vagyok, amelyet
kedve szerint foglalhat el az első arramenő? – Csengő hangon
felelt, mindenki hallhatta. Az utolsó szónál mélyen, nagyon mélyen
meghajolt a cár előtt, aztán elsietett.</p>
<p>– Érdekes – mormogta az uralkodó. Kicsit megdöbbent, de
lefőzöttnek nem érezte magát, nem is haragudott, csak Katarina
hercegnő ijedt meg, félt, hogy a cár így, a mai vad hangulatában,
eljátssza teljes népszerűségét.</p>
<p>Oda férkőzött Sándor mellé és kis kezét karjába fűzve, halkan
kérte:</p>
<p>– Egy szóra, felség.</p>
<p>– Hercegnő, kegyed, úgy látszik, féltékeny – volt a gúnyos
válasz.</p>
<p>– Mindig, amennyire hódolatom engedi, felség – mondta a hercegnő
átszellemült odaadással.</p>
<p>Ez már tetszett a cárnak, a zene felhangzott és ő táncra kérte a
kis sárga pillangót.</p>
<p>A polonéz csendes lépései közben legyezője mögül halkan kérdezte
a hercegnő:</p>
<p>– Mi bántja felségedet?</p>
<p>– Semmi! – felelte röviden a cár.</p>
<p>– Én egész bizonyosan tudom, hogy valami nagy kellemetlenség
érte felségedet. Ismét Metternich az oka felséged rossz
kedvének?</p>
<p>– Először is jó kedvem van, nagyon jó kedvem van – jelentette ki
ingerült hangon a cár.</p>
<p>– Túlságosan jó, azaz felséged túlságosan <span class=
"pagenum"><a name="Page_123" id="Page_123">-123-</a></span> akarja,
hogy annak lássék – felelte halkan a hercegnő.</p>
<p>A cár abbahagyta a táncot és egy karosszékbe vetette magát. Ma
osztrák ezredének egyenruháját viselte, azt hitte, így még jobban
megnyeri férfiszépsége Franciska szívét és egy idegen nő hódolata
mérhetetlenül ingerli majd az asszonyi szívek hódítóját,
Metternichet. Milyen pompás színekben látta előre a mai estét és
most hiába volt olyan nagyon délceg, hiába fűzette be magát a
rendesnél jobban, hiába vette fel legszebb sárga hajtókájú fehér
frakkját, hiába az aranypaszomántos, világoskék nadrágot és mellén
hiába díszlett pompásan a Terézia-rend széles fehér-vörös szalagja
a szép legendával: Fortitudini. Ha jól meggondolta a dolgot, igazán
nagyon haragudott és miért ne tudja ezt a bájos kis hercegnő, aki
annyi baráti melegséggel nézett rá a szomszéd karosszék
mélyéből?</p>
<p>– Nos hát igen, – mondta hirtelen nyiltsággal – haragszom,
nagyon haragszom, sőt dühös vagyok. Nem tudom tulajdonképen ki
vétett ellenem, de Metternich az oka minden rossznak, az
bizonyos.</p>
<p>– Ő, felség! – hangzott feléje biztatólag.</p>
<p>– Szeretném tudni, miért áll folyton utamba? Higyje el, Katinka,
egyenesen gyűlöl! Mi kifogása lehet ellenem, az én személyem
ellen?</p>
<p>A hercegnő lágy, őszinte tekintettel simogatta a cár
merevtartású szőke fejét és édes ravaszsággal felelte:</p>
<p>– Nem szereti felségedet, mert a szabadon, bátran gondolkozó,
őszinte, nagy jellemek és a tiszta erkölcsök olyan
elviselhetetlenek számára, mint az ördögnek a tömjén, vagy némely
embernek a mosusz-illat.</p>
<p>– Igaz, – bólintott a cár – de a mosuszt én sem szeretem. Hanem
tudja, mondok valamit, én szembe nézek ellenségeimmel mindig.
Hogyan mondta az imént, szabadon, bátran gondolkozó, őszinte, nagy
jellemek? Ez az, Katinka. Én még ma este találkozni akarok a
herceggel. Szerezzen <span class="pagenum"><a name="Page_124" id=
"Page_124">-124-</a></span> pontos értesítést arról, mikor távozik
a kancellár Sagan hercegnőtől, akkor majd… Különben a többit csak
bízza rám. Most táncolni szeretnék.</p>
<p>– Velem, felség?</p>
<p>– Nem, Katinka, más nőkkel, tudja, idegenebbekkel. Megérti,
úgy-e?</p>
<p>– Értem, felség.</p>
<p>Éjfél után két órakor már unatkozni kezdtek Sagan hercegnő
vendégei. Ugyanakkor Bagration hercegnő virágesőt rendezett nagy
fogadótermében. A fényes padlójú, szép fehér szobában csak néhány
aranyozott szék állt köröskörül és a földig érő hatalmas tükrökben,
mérhetetlen távolban, sokszor megismétlődve, látszottak a gyémántos
asszonyok, örvendő férfiak, amint a mennyezetről sűrű tömegben
hullott fejükre a sárga rózsa.</p>
<p>A virágözön közepén, mint az illatos tenger valóravált tündére,
állt a kis hercegnő, rózsás arccal, könnyedén, hódítóan,
szőkén.</p>
<p>Félháromkor a cár egy szál rózsát kért tőle, fülébe súgva:</p>
<p>– A bientôt.</p>
<p>– Nemsokára! – ismételte halkan a hercegnő és a cár eltűnt a
teremből.</p>
<p>Amint a cár becsukta a Bagration hercegnő ajtaját, ugyanazon az
emeleten becsapódott egy másik ajtó is, és az ő nesztelen lépéseit
a szőnyeges lépcsőn ugyanolyan nesztelen lépések kísérték egy másik
lépcsőn. Lenn a kihalt hajnali előcsarnokban pedig egyszerre
szemben álltak egymással: Metternich Kelemen herceg és Sándor
cár.</p>
<p>A cár úgy jelent meg, mintha Lohengrin csudahattyúja vontatta
volna az események színpadára és a hatást várta. A herceg azonban
nem látszott meglepettnek, inkább csak gúnyos nevetést nyomott el,
midőn meghajolt az uralkodó előtt.</p>
<p>– Herceg, – szólalt meg a cár méltóságosan – szeretném, ha
őszintén beszélnénk egymással, miután véletlenül találkoztunk.</p>
<p>– Készséggel állok felséged rendelkezésére. <span class=
"pagenum"><a name="Page_125" id="Page_125">-125-</a></span></p>
<p>A cár kicsit bizonytalanul érezte magát:</p>
<p>– Nincs semmi mondanivalója számomra?</p>
<p>– Kérdezzen felséged és én felelek.</p>
<p>– Vallomást várok, herceg, nincs időm a vallatásra.</p>
<p>– Nekem oly sok a bűnöm felséged szemében, nem tudnám, mivel
kezdjem?</p>
<p>– A legutóbbival, herceg.</p>
<p>– Engedje meg felséged, hogy előbb köszönetet mondjak irántam
tanusított jóságáért, egy szép hírnöke tévedt ma hozzám
véletlenül.</p>
<p>A herceg hódoló főhajtással állt Sándor előtt, akit elborított a
haragos indulat:</p>
<p>– És most hol a leány? – kérdezte villámló tekintettel.</p>
<p>– Nálam, felség, a kisasszony védelmembe helyezte személyét és
én őrködni fogok felette.</p>
<p>– Szóval, nem adja vissza nekem?</p>
<p>– Nem tehetem, felség.</p>
<p>A cár szinte toporzékolt. A korlátlan hatalmú uralkodó
tehetetlenül állt szemben a nyugodtan mosolygó Metternichchel és
remegő izgalommal hangjában, mondta:</p>
<p>– Majd módot lelek rá, hogy találkozzam a kisasszonnyal és
megtudjam tőle a történteket. Önnel pedig nem óhajtok tovább
tárgyalni, herceg.</p>
<p>– Akkor felséged engedelmével távozom.</p>
<p>A kapu megnyilt és bezáródott, a cár egyedül volt a
lépcsőházban, csak a néger rabszolga-szobor állt ott és ötkarú
gyertyatartóját magasra emelve, sárgás fénnyel világította meg
Észak haragos uralkodóját, a Terézia-rendet és a zöldtollas,
paszomántos kalapot.</p>
<p>A cár kínosan érezte magát az elhagyatott csendben, olyan ritkán
volt egyedül, gyors elhatározással menekült tehát a hideg
magányból, oda, ahol a forró bosszú minden lehetősége várta és
felsietett a Sagan hercegnőhöz vezető lépcsőn.</p>
<p>Az inas kicsit csodálkozva nyitott ajtót neki, hajnali három óra
elmult már, de azért hozzá volt <span class="pagenum"><a name=
"Page_126" id="Page_126">-126-</a></span> szokva, hogy úrnőjéhez
minden órában van bejárata egy-egy kedvelt férfinak.</p>
<p>Már két férjétől vált el a hercegnő és azalatt és közben és
azután, szorgalmasan élte át mindazt, amit szépsége és fiatalsága a
sorstól követelhetett. Az inas nem ismerte a cárt, de látta, hogy
nagy úr áll az ajtóban és mély meghajlással vezette be a
fogadó-szobába, aztán eltűnt, hogy bejelentse úrnőjének. De a cár
nem várt, szobáról szobára követte az inast, kinek minden
ellenkezését elnémította parancsoló fejtartása, pompás, férfias
megjelenése. A hercegnő komornája állt az utolsó, bezárt ajtó
előtt.</p>
<p>– Lefeküdt már a hercegnő?</p>
<p>– Nem – pukkerlizett a meglepett leány.</p>
<p>– Akkor jelentse a hercegnőnek, hogy…</p>
<p>A cár félretolta az inast:</p>
<p>– Felesleges – mondta és belépett a hercegnő kis szalonjába.</p>
<p>Sagan Vilhelmina hercegnő felugrott sötét selyem karosszékéből
és a kéken letompított gyertyafényben megdöbbenve, boldog, büszke
remegésben állt a cár előtt:</p>
<p>– Felség!</p>
<p>– Csitt, – intett neki a cár – nem akarom, hogy tudják, ki járt
itt, engedje meg, hogy leüljek, hercegnő, fontos beszélni valóm van
kegyeddel.</p>
<p>Amilyen rózsaszínű, világos volt minden a kis Katarinánál, olyan
sötét, méla, komoly hangulat szövődött a Sagan hercegnő érett, telt
szépsége köré.</p>
<p>Melyik volt szebb? Esküdtek mindkettőjükre százan is, de hogy
melyikük volt nagyobb intrikus, könnyelműbb, hazugságra, csalásra
készebb, azt sohasem tudta eldönteni senki sem.</p>
<p>Bagration hercegnő szegény volt és tehetsége, szépsége szerezte
meg egy napról a másikra a fényt, mely körülvette; Vilhelminának
mérhetetlen gazdagsága politikai hatalmát szolgálta. Az orosz udvar
számára kémkedte végig Európát ő is. <span class="pagenum"><a name=
"Page_127" id="Page_127">-127-</a></span> Fontos titkokat súgott a
pétervári udvar fülébe, sötét haját beleszőtte a hálóba, mely
megfojtotta Napoleont, de a titkok Metternich közelébe vitték, a
kivetett csapda rabul ejtette a kancellár szívét, de rabul ejtette
a hercegnőt is, aki ujjongva, szerelmesen borult a hódító karokba,
melyek nemrég még vetélytársát, a kis Katarinát ölelték. Akkor
elvette tőle Metternichet, de most a kongresszuson oda kellett
adnia cserébe a cárt, és az összes fejedelmeket, míg ma este végre
belépett hozzá is az uralkodói kegy, a legnagyobb fényességben.
Kinek van jussa hozzá, ha nem neki? Alig egy éve, nála, az ő
birtokán, találkozott először a Napoleon elleni szövetség három
koronás feje, Ferenc császár, a porosz király és Sándor cár,
egyszerre léptek be három felől, három ajtón, hogy egyik se lássék
hatalmasabbnak az elsőségben. Így gondolta ki a hercegnő és
Metternich akkor borult le először asszonyi elméjének nagysága
előtt.</p>
<p>– Foglaljon helyet, felség, boldoggá és büszkévé tesz jelenléte,
higyje el – mondta kedves méltósággal Vilhelmina.</p>
<p>A cár leült, aztán rendes szokása szerint, egyenesen a dologra
tért, hevesen, könnyedén, ellentmondást nem tűrő hangon:</p>
<p>– Hercegnő, kegyednek szakítania kell Metternichchel.</p>
<p>– Miért? – kérdezte kicsit ijedten és nagyon sértődötten
Vilhelmina.</p>
<p>– Mert én kívánom.</p>
<p>– Nem tehetem, felség, nagyon szeretem őt.</p>
<p>A hercegnő felállt, méltóságos volt és szép. Gyémántokkal és
sötétpiros rózsákkal teleszórt ruhájában elérhetetlenül büszkének
látszott, de a cár ismerte őt:</p>
<p>– Szakítania kell, kegyed nem lehet barátnője egy… egy – néhány
pillanatig kereste a sértő meghatározást, aztán mély meggyőződéssel
teli hangon jelentette ki – egy állami irnoknak, még ha az osztrák
birodalom első hivatalnoka is, mert <span class="pagenum"><a name=
"Page_128" id="Page_128">-128-</a></span> ez a barátság kizárja
kegyedet az orosz udvar köréből.</p>
<p>Az asszony megdöbbent, idegesen játszott a nyakáról lecsüngő
gyöngyfüzérrel és halkan ismételte:</p>
<p>– Szeretem őt, felség.</p>
<p>A cár is felállt most már, és megfogta a hercegnő gyöngyökkel
babráló nagy, puha, fehér kezét.</p>
<p>– Hallgasson rám, én szeretem kegyedet, meg akarom menteni egy
rossz embertől. Én jó ember vagyok, nem szívesen lennék gonosz,
hercegnő, de ha továbbra is az ellenségem barátnője maradna, nem
tehetnék másként, meg kellene fosztanom birtokaitól, az ön
gazdagsága Oroszországban van, Vilhelmina.</p>
<p>A fehér ujjak remegni kezdtek a cár kezében, a súlyos fenyegetés
lefegyverezte a hercegnő szerelmét és a csók, melyet kegyetlen
uralkodója forró kezére nyomott, új, más büszke szenvedélynek
hódította meg ingatag szívét.</p>
<p>A cár mindig biztosabbnak érezte magát, ha fejedelmi hatalma
helyét, férfiasságának varázsa foglalta el és míg Katarina vendégei
sorra távoztak, a kis hercegnő pedig halkan, boldogan suttogta
rózsaszínű szobája illatos homályában: à bientôt, nem sokára;
azalatt ő diadalának teljes tudatában, Vilhelminának diktálta a
szakító levelet Metternich számára.</p>
<p>Győzött, mégis győzött, ez fájni fog, mert tudta mindenki a
nagyok világában, mennyire szerette a kancellár a sötéthajú
hercegnőt, aki akaratos volt és lágy, ravasz és érzelmes, vallásos
és könnyelmű, hideg és odaadó, olyan kiszámíthatatlan
összevisszaságban, hogy még Metternichet is zavarba ejtette és
örökös izgalomban tartotta fölényes elméjét és hideg szívét.</p>
<p>Ezalatt a rózsaszínű vendégszobában hosszú napok fáradságát és
izgalmát pihente ki mély álomban Franciska, nem sejtve, mennyi
szenvedélyt gyújtott lángra öntudatlanul, első, édesen átaludt
bécsi éjszakáján. <span class="pagenum"><a name="Page_129" id=
"Page_129">-129-</a></span></p>
<div class="chapter">
<h2><span class="smaller">XII. FEJEZET.</span><br />
Schönbrunn.</h2>
</div>
<p>Másnap korán reggel, alig hogy az őszi nap belopódzott Bécs szűk
utcáiba, Franciska egy csukott bérkocsiban ült Metternich
mellett.</p>
<p>– Schönbrunnba – mondta a herceg a kocsisnak halkan, úgy hogy a
portás nem hallhatta, Franciska sem, de még az inas sem, aki az
ajtót tárta ki és a takarót terítette lábukra.</p>
<p>A város még csendes volt, akik a fényt, a nagyvilági zajt adták
ajándékba az öreg polgári utcáknak, az éjszakai mulatságot,
zeneszót, táncot és dalt pihenték ki gazdag lakásaikban. A
kongresszus még aludt és Franciska a kocsi ablakából régi
formájában láthatta a császárvárost, az előző este szédítő, ragyogó
emberáradata nélkül.</p>
<p>A kocsi végiggördült a Burg udvarán, elhaladt az őrség előtt és
a néma kövezeten nagyot koppant a lovak patkója.</p>
<p>– Még mindenki alszik, – szólalt meg Metternich – de a császár
már ébren van, ő fél hatkor kel, hét előtt misét hallgat és hét
után néhány perccel már íróasztalánál ül. Persze ezzel a jó, vagy
rossz tulajdonságával már sok embert zaklatott ki ágyából.</p>
<p>A herceg beszélgetést akart kezdeni, de Franciska csak hallgatva
bólintott és nem kapcsolt érdeklődő kérdést a mondottakhoz. A mi
Metternich számára túlságosan korai unalmas kirándulás volt, egy
szokatlan bérkocsiban, az az ő szemében érdekes élménnyé lett,
melynek minden pillanata egy idegen várost mutatott meg neki, még
sohasem látott változó képekben.</p>
<p>Amíg az ember előre néz, míg reménykedik, míg küzd, míg célja
felé halad, olyan valószínűtlenül szép is tud lenni az élet. Minden
reménység, minden szó biztatás, vérpezsdítő, új tettre hívó, mert
el kell <span class="pagenum"><a name="Page_130" id=
"Page_130">-130-</a></span> érni a megálmodott csudák, a
beteljesedés gyönyörű országát, azt a színes szép országot, mely
bizonytalan ábrándokban él csupán, amelyet nem látott még senki, de
a dobogó leányszívekből ki nem irthatja képét világok véres
csalódása sem.</p>
<p>A beteljesedés csillogó városa felé sietett Franciska is és ő
sem tudta, hogy annak minden házát sötét kövekből építette a
kiábrándító keserűség, mert az odavezető ösvényt gyémántokkal hinti
tele egy tárgytalan, mérhetetlen, forró vágyakozás. Milyen szép
úton lenni és milyen szomorú minden megérkezés. Franciska sorsa
úton volt még és ő nagyon sietett tovább. A szürke Burg ablakai
bátorítóan pislogtak feléje, az oszlopok mögül pedig mintha
láthatatlan tündérek suttogó hangja biztatná: – Siess, siess!</p>
<p>Franciska mosolygott, sugárzó, boldog pillantást küldött a sötét
épülettömegnek, melyet annyi század már halott stilusából róttak
össze ilyen nagyra, hatalmasra.</p>
<p>Amint kiértek a várfal nagy kapuján, egyszerre színesen, zajosan
nyilt ki előttük a világ. A Burg kapuja előtt, az utak mentén,
vásárlók tömege ostromolta Bécs híres kofáit, akik teli torokból
kiabálták: – Lemoni grossi, Bamarandschen siassi, Haring
frischi.</p>
<p>A külváros lakói felkeltek már, alkudtak, nevettek, tréfáltak,
haragudtak: tarka összevisszaságban, és megbeszélték százszor is,
hogy hatvan szilva egy krajcár és csak harminc őszibarackot adnak
két krajcárért.</p>
<p>Lábnyi magas porban vagy tizenöt, húsz fiáker várt utasokra, itt
könnyen hozzájuk lehetett jutni a várkapun innen is, túlról is és
nem kellett járműért szaladni sem a Michaelplatzra, sem a
Laimgrubéra.</p>
<p>Franciska meg szeretett volna állni egy pillanatra, hogy
körülnézzen egy kissé, de a kocsi sietett tovább. A herceg
kedvetlen lett a zajban, elbágyasztotta <span class=
"pagenum"><a name="Page_131" id="Page_131">-131-</a></span> a por,
és a Glaci fái, zöld, őszi pázsitja sem üdítették fel a kora reggel
szokatlan órájában. A herceg nem szerette a nappalt, szép számára
csak az éjszaka volt, természetes fény csak a gyertyák fénye és a
napvilág fölösleges luxus, melynek éles, vad sugarai elől
erőszakkal hunyódnak le az előkelő szemek.</p>
<p>A külváros csúnya, a külváros piszkos, a herceg szája széle
idegesen remegett, itt azok laknak, akik csak arra jók legfeljebb,
hogy eltapossa, de biztos távolból, közel nem érve hozzájuk.</p>
<p>Végre a Schönbrunnba vezető útra gördült a kocsi, a herceg
nagyot sóhajtott, bágyadt mosolya gúnyossá élesült és kissé
előrehajolva Franciska arcába nézett:</p>
<p>– Nem is kíváncsi kisasszony arra, hogy hová megyünk?</p>
<p>Franciska nyugodtan kiállta a vizsgálódó pillantást:</p>
<p>– Mindenesetre érdekel, ha hercegséged közli velem, de ha nem
mondja meg előre, úgy majd megtudom, ha odaérünk.</p>
<p>– Olyan nagyon bízik bennem?</p>
<p>– Mint az atyámban, – felelte ártatlan, szép hittel
Franciska.</p>
<p>– Ah! – szisszent fel a herceg, ezt először hallota életében,
még saját leánya is úgy bízott benne csak, mint egy gavallérban,
mint egy nagyeszű, nálánál idősebb férfiban, de mint egy atyában?…
Ez a fiatal teremtés valóban éles fegyverekkel védi magát a
szerelmi támadásnak még a lehetősége elől is.</p>
<p>– Kisasszony, – szólalt meg ismét Metternich, – kegyednek
tisztába kell jönnie jövőjével, még sok mindent kell megbeszélnünk,
mielőtt Schönbrunnba érünk.</p>
<p>– Schönbrunnba?</p>
<p>– Schönbrunnba, kisasszony.</p>
<p>– Schönbrunnba, ahol Mária Lujza és… <span class=
"pagenum"><a name="Page_132" id="Page_132">-132-</a></span></p>
<p>– Igen, kisasszony, oda viszem kegyedet, ahol Mária Lujza,
felséges császárunk leánya él a kis fiával.</p>
<p>– A kis Napoleon, – suttogta Franciska.</p>
<p>– Téved kisasszony, a herceg neve Ferenc és ő a császár unokája;
Franzl, úgy szólítja őt felséges nagyapja.</p>
<p>Franciska bocsánatkérő könyörgéssel szorította keblére a
Napoleon-képes kis medaillont. Nem szabad elárulnia magát, mit
szólna a herceg, ha csak sejtené, hogy szívének minden dobbanása
ezé a veszedelmes, nagy, titkos rajongásé? Nem fogja sejteni soha,
elrejti előle nagy gallérja, kis bársonymellénykéje, be van zárva a
lelke legmélyére egyedül, biztos helyen és még erősebben szorította
magához a sima arany ékszert. Ekkor egyszerre valami belevágott a
bőrébe, megsértette fájdalmasan, úgy hogy ijedten kapta el a kezét
a medaillonról. A vörös daru, a Hardenegg ajándéka tolakodott oda,
arról megfeledkezett, észrevétlenül, élesen csúszott a forró
szorítás alá.</p>
<p>A vörös daru a fiatalság, a szerelem madara, és a szőke gróf,
aki adta! Elszállt ábránd, egy perc szeszélye, mely messze tűnt.
Most Schönbrunnba megy, a Napoleon fiának kis kezét tartja majd
kezében és beszélhet azzal a nővel, akit a császár szeretett. Aztán
hátha ő, épen ő… És már látta, amint megszökteti és viszi haza Elba
szigetére Napoleonhoz a feleségét és a gyermekét, ha százszor
vérzik is el az önfeláldozásban. Rajongó lelke régi imádatától
vezetve, megtalálta újra az ösvényt, melyen haladnia kell, minden
mást feledve. Nemes, nagy kilátásban nyilt meg előtte a jövő és ő
tiszta szívének odaadásától elvakítva, észre sem vette, hogy ő, ki
az uralkodó iránti szeretetből még alig néhány óra előtt rajongva
szegődött a herceghez, most Metternich ellen is árulásra
készülődik… Hardenegg, Jósika, a cár, Metternich… suhant át
hirtelen lelkén és megborzongott… De nem volt ideje a kellemetlen
gondolatot <span class="pagenum"><a name="Page_133" id=
"Page_133">-133-</a></span> végiggondolni és örült, mikor
Metternich újra hozzája fordult:</p>
<p>– Kisasszony, kegyed nem felel? Mit szól tervemhez? Azt hiszem
ott jó dolga lesz és a cár nem fog kegyedre rátalálni. Mária Lujza
Őfelsége csendes kis udvara körében boldog lesz biztosan; Őfelsége
jó és lágyszívű. Ha elmondom, hogy kegyed elhagyatott, szegény,
nincsen otthona, befogadja tudom, és helyet talál egy szép, okos
leány számára hölgyei között. Nos meg van velem elégedve,
Franciska?</p>
<p>– Boldog vagyok és hálás leszek hercegségednek.</p>
<p>– Ami a hálát illeti, Franciska kisasszony, én maradok adósa
kegyednek mindenképen, de ha megtenné kedvemért, csak arra kérem,
jegyezze fel mindennap benyomásait, amit lát és tapasztal, ha az
ember olyan érdekes környezetbe kerül, mint kegyed most, ezt
sohasem szabad elmulasztania, – mondta könnyedén Metternich, mintha
nem is ez lenne a legfontosabb és Franciska egyetlen
rendeltetése.</p>
<p>Nem telt bele egy rövid óra és Schönbrunnba ért a kocsi; a
fákkal szegett széles útról, már messziről látszott a nagy francia
kastély, úgy amint Mária Terézia hagyta utódainak örökül, sárga
falával, sok zöld zsalujával. Behajtottak a tágas udvarra, az
oszlopos feljáró elé, beléptek a fehér boltozatos előcsarnokba,
honnan széles lépcső vezetett a császárné lakosztályához.</p>
<p>Egy darabka Franciaország élt elrejtve itt. Mária Lujza francia
titkárt hozott magával, francia hölgyeket, francia szellemet, és
Páris utáni vágyakozást, ruhákban, szavakban és szomorú
sóhajokban.</p>
<p>Napoleon hűtlen asszonya epedve gondolt a Tuilériákra, a letűnt
pompára, a francia üzletekre, összetört trónjára. Minden francia
volt schönbrunni otthonában, csak halkan, édesen növekedő szerelme
volt osztrák. Neipperg gróf lassan, biztosan <span class=
"pagenum"><a name="Page_134" id="Page_134">-134-</a></span> lopta
haza Ferenc császár leányának idegenbe szökött szívét.</p>
<p>Metternich jól rendezte ezt is. Mária Lujza apja parancsára ment
feleségül Napoleonhoz gyermeki megadással, mert a mindenek felett
szeretett lieber, guter Papa úgy akarta, de lágy lénye könnyen
formálódott minden erős kézben és a császár annyira magáévá tette,
hogy követte volna őt Elba szigetére is azonnal.</p>
<p>Azonnal nem engedték, az apai tekintély magához ragadta és aztán
az asszonyismerő kancellár egy férfikezet keresett ki, egy
hódításhoz szokott, szerelmes vágyat ébresztő kezet, hogy formálja
hát most már ő ezt a formálható asszonyi szívet.</p>
<p>Huszonhárom éves volt a franciák ex-császárnéja, üde és fiatal,
egy gyengéd, jó, de ezer gonddal terhelt, majdnem nyárspolgári
érzelmű, figyelmes férj helyett, szerelmes lovagot kapott cserébe,
a játékos, könnyed, suttogó szavú Neipperg grófot. És Mária Lujza
már nem siratta Napoleont, már nem készült Elba szigetére, nem
kellett apai parancsnak eltiltania a levélírástól, mert folyton
növekvő szerelme letörölte könnyeit, Bécshez láncolta édes
reményekkel és súlyos drága bilincseket rakott fehér, könnyed
csuklói köré.</p>
<p>Életének franciaországi rövid, szép álmából megtartotta amit
lehetett, ékszereit, ruháit, melyeket Napoleontól kapott, a
titkárát, udvarhölgyeit, kiket Napoleon választott számára, a
szépségét, mely a nagy császár oldalán virágzott ki, Páris fényűző
városában. Mikor mint Napoleon menyasszonya elhagyta Bécset, a
császár kedvenc kis kutyáját és kanári madarát hozatta el neki
meglepetésül hazulról, a többit mind ő adta neki és felesége az
ajándékok özönéből igyekezett megőrizni minél többet, csak épen azt
akarta elfeledni, aki elhalmozta gazdagsággal és kincsekkel, aki
életre ébresztette asszonyi lényének minden báját, s az igénytelen
kis osztrák hercegnőből császárnét teremtett a világ számára.
<span class="pagenum"><a name="Page_135" id=
"Page_135">-135-</a></span></p>
<p>Mikor a Napoleon udvarának fényes libériáját viselő inas ajtót
tárt a kancellárnak és Franciskának, Mária Lujza még ágyban volt.
Csak tíz óra felé kelt fel és tizenegykor együtt dejeunézett kis
udvarával.</p>
<p>– Jelentse ittlétemet Montebello hercegnőnek – mondta Metternich
az inasnak.</p>
<p>A lakáj távozott és Franciska bámulva nézett szét a teremben,
melynek bútorait még Mária Terézia válogatta össze és ahol Napoleon
is lakott egyszer, rövid ideig, mint hódító.</p>
<p>– Mire gondol, Franciska kisasszony? – kérdezte Metternich. –
Vagy talán fél? Nem kell semmitől sem tartania. Montebello hercegnő
Mária Lujza Őfelségének első udvarhölgye, igen kedves, finom
asszony, francia, itt egyelőre minden francia. Egyelőre – ismételte
nyomatékkal. – De azért ne értsen félre, én nagyon szeretem a
franciákat, soká éltem Párisban. Kissé könnyelmű emberek, túlzásra
hajlók! Higyje el, Napoleont is egy történelmi túlzásnak lehetne
nevezni egyszerűen és röviden.</p>
<p>A szomszéd terembe nyíló ajtó kitárult és egy őszülő, finom
hölgy állt a küszöbön, még hallhatta Metternich utolsó szavait,
mert gúnyos, kissé megvető mosollyal nézett a hercegre.</p>
<p>– Jó reggelt grófné – köszönt a kancellár meghajolva.</p>
<p>– Jó reggelt – felelte ridegen Montesquiou grófné, a kis
Napoleon Ferenc nevelőnője. – Montebello hercegnő a császárné
Őfelségénél van, azonnal értesítik hercegséged ittlétéről.</p>
<p>– Köszönöm grófné és addig is engedje meg, hogy bemutassam ezt a
fiatal hölgyet. Boldog vagyok, hogy Müller Franciska kisasszonyt én
kísérhettem el Őfelségének udvarába.</p>
<p>Franciska mélyen meghajolt a grófné előtt, az őszhajú hölgy
kegyesen bólintott és Metternich újra megszólalt: <span class=
"pagenum"><a name="Page_136" id="Page_136">-136-</a></span></p>
<p>– Azt is engedje meg grófné, hogy a kis herceg hogyléte iránt
érdeklődjem.</p>
<p>A grófné kiegyenesedett, finom feje köré magasztos szenvedés
font glóriát, egy szomorú országé, egy összetört tróné volt
szívének minden hűsége, gyengédsége, jósága, meg egy kis szőke
gyermeké, Napoleon fiáé. A császár bízta gondjaira még akkor, mikor
mint a világ ura, hódító boldogsággal köszöntötte születését.
Milyen gyönyörű márciusi reggel volt az, száz ágyúlövéstől zengett
az ujjongó Páris és Napoleon először tartotta karjában a római
királyt, az egyetlen gyermeket, aki már királynak született. Aztán
visszatette a Montesquiou grófné ölébe. A hűséges karok szent
fogadásban fonódtak a kis Napoleon köré, ott, ahol a fényben, a
kábító öröm mámorában, mérhetetlen hatalom szimbóluma volt az a
nyöszörgő emberbimbó, de a grófné most sem hagyná el kicsi
kedvencét, mikor az osztrák császár birodalmában egy letűnt nagyság
utolsó emlékét őrzi szőkén viruló gyermeksége; neki ma is az, aki
volt, egyetlen urának egyetlen fia, a repülésre teremtett
sasfiók.</p>
<p>Megvédi ő kis kedvencét mindenki ellen, ha kell. Élénk pírral
hervadó arcán lépett közelebb Metternichhez és hidegen, gőgösen
válaszolt:</p>
<p>– Ha hercegséged a római király őfelsége iránt érdeklődik, úgy
megnyugtathatom, őfelsége egészséges és a szomszéd teremben
tartózkodik, ahol felséges édesanyja születésnapjára festi le őt
Isabey.</p>
<p>A hatalmas kancellár mosolygott és mintha észre sem venné a
grófné haragját, nyugodtan mondta:</p>
<p>– Grófné, én nagyon szeretném meglátogatni a kis herceget,
Franciska kisasszony is bizonyára boldog lenne, ha minél előbb
láthatná Ferenc császár Őfelségének unokáját.</p>
<p>– A Napoleon fiát – suttogta Franciska és összekulcsolva kezét
könyörgő pillantással leste a választ. <span class=
"pagenum"><a name="Page_137" id="Page_137">-137-</a></span></p>
<p>A grófné hosszan nézte a fiatal leányt, ő meghallotta csendes
szavait és ragyogó tekintetében szövetséges hűség fénylett feléje.
Ki lehet? Honnan jött? Miért jött? A grófné szíve várakozó
izgalomban dobbant meg és a rendesnél is nagyobb méltósággal
válaszolt Metternichnek:</p>
<p>– A római király őfelsége bizonyára örülni fog a látogatásnak,
mihelyt Isabey távozott, hozzá vezetem hercegségedet.</p>
<p>Igy harcoltak mindig, minél haragosabban ismételte a grófné: a
Napoleon fia, őfelsége a római király, annál határozottabban
válaszolta Metternich: Ferenc császár unokája, őfensége a kis
herceg.</p>
<p>A grófné elhagyta a termet, de az ajtóból mégegyszer
visszanézett, Franciskát nézte, látni akarta, hogy nem változik-e
meg arckifejezése, nem vált-e egyetértő pillantást a gyűlölt
Metternichhel? Vigyáznia kellett minden szóra, minden mosolyra,
mert a kancellár sohasem jött hiába Schönbrunnba, minden
látogatásával kincseket vitt el magával, ellopott valamit abból,
ami nagy császárja emlékét őrizte, ami láthatatlan koronaként
ragyogott a kis Napoleon fürtös fején. A grófné látott hazudni a
Franciskáéhoz hasonló tiszta, ártatlan tekintetet, hiszen a császár
szőke felesége is áruló már, kacagó szeme nem néz a multba, a mától
kér csak új örömöket. Gyászfátyolt a császárért a grófné viselt
egyedül, a többiek körülötte élénk, virágzó színek között akartak
mindent feledni, ami volt és remélni, ami lesz, Napoleon nincs
többé, halott nagysága semmit sem adhat már, éljen hát az, kinek
hatalmában meghúzódhatnak a ledőlt trón száműzöttjei.</p>
<p>A rombadőlt birodalom első menekültje, az ifjú Mária Lujza,
kacagva emelkedett fel csipkés párnái között, mikor jelentették
neki, hogy Metternich herceg sürgős ügyben beszélni szeretne
vele.</p>
<p>– Vajjon mit akar a herceg? – kérdezte kíváncsian Montebello
hercegnőtől. <span class="pagenum"><a name="Page_138" id=
"Page_138">-138-</a></span></p>
<p>– Nem tudom – felelte az udvarhölgy.</p>
<p>– Mondja meg neki, hogy…</p>
<p>Az ex-császárné hirtelen elhallgatott, fejét hátrahajtotta
rózsaszínű szalagokkal átfont párnájára és halk nevetéssel jegyezte
meg:</p>
<p>– Kár, hogy így nem fogadhatom.</p>
<p>Mária Lujza tudta miért sajnálja; virágzó, telt fiatalságának a
habos ágy volt a legjobb keret. Amint rózsaszínű selyem
hálóköntöséből kibontakozó fehér karját szőke feje alá tette,
élőképe volt Napoleon kijelentésének, mely szájról-szájra járt
nászéjszakája után:</p>
<p>– A legbájosabb asszony a világon, jó, naiv és üde, mint egy
rózsa.</p>
<p>Pedig mi volt ő akkor mostanhoz képest? Napoleon hiúsága számára
a meghódított osztrák főhercegnő, egyébként egy igénytelen kis
leány. Hirtelen kifejlődött, széles kebléhez még nem teltek hozzá
vörös, vékony, gyermekes karjai, szétálló fogait még nem takarta el
tudatosan pirosra érett szája, az a lecsüngő alsóajkú
Habsburg-száj, amely akkor csak gyámoltalan volt, most érzékivé
tüzesedett vágytól piroslott. Himlőhelyes, vörös foltos arcocskáját
még nem simította el a szépségápolás művészete és halvány,
élettelen kék szemét még nem töltötte be a diadalmas asszony biztos
kacérsága.</p>
<p>Mária Lujza nő volt, igazi nő, asszony, a szó legszorosabb
értelmében, odaadó, simulékony, gondtalan, gyerekes együgyűségében
engedékeny, férfiszóra hajló. Hihetetlenül apró, gödrös
kezecskéjével tudott zongorázni elég jól, tudott festeni csinosan,
tudott simogatni felületes gyengédséggel, de semmit sem tudott
megfogni igazán, a legapróbb tárgy is mintha kicsúsznék ujjai
közül, mintha mindjárt elejtené.</p>
<p>Hogy gyűlölte Montesquiou grófnő úrnőjének puha kezét, ha
valamihez hozzányúlt, mindig sikoltva szerette volna kiáltani:</p>
<p>– Jaj, eltöri! <span class="pagenum"><a name="Page_139" id=
"Page_139">-139-</a></span></p>
<p>És Napoleon a szívét, meg egyetlen fiának sorsát tette le ezekbe
a kezekbe. Szegény Napoleon!</p>
<p>– Mit mondjunk Metternichnek felség? – kérdezte Montebello
hercegnő.</p>
<p>Mária Lujza a rózsaszín ágyban tágra nyitotta kék szemét:</p>
<p>– Vajjon mit akarhat ilyen korán? – ismételte kíváncsian.</p>
<p>– Ha felséged tudni kívánja, kegyeskedjék felkelni és értesül
róla hamarosan, – jegyezte meg hatalmas udvarhölgye, akit
barátnőjének tekintett a franciák ex-császárnéja, de aki inkább
külön testben élő akarata volt.</p>
<p>– Egy óráig legalább eltart, míg felöltözöm, az oly hosszú idő.
– Mária Lujza még mélyebben simult párnái közé, de aztán hirtelen
felült:</p>
<p>– Azonnal fogadom a herceget, pongyolát veszek és a kis
szalonban beszélek vele, – mondta vidáman.</p>
<p>Mária Lujza számára már nem élt semmiféle etikett, az itthonit
elfeledte, a franciával nem törődött, megkérte a lieber Papat,
mikor hazajött, hogy „en particulière“ szeretne élni, mint egy
gazdag, független nő, akinek senki sem parancsol, csak mindennap
változó gyermekes szeszélye, asszonyos makacssága, sok múló
vágya.</p>
<p>Hirtelen ledobta takaróját és selyem papucsába csúsztatta pici
lábát. Párisból hozta még az arannyal himzett két apró remekművet
és onnan hozta a pongyolának nevezett, vagyont érő csipkeálmot is,
melyet a komorna sietve borított felséges úrnője vállaira.</p>
<p>Milyen csinos, gondolta Metternich, mikor bevezették a kis
szalonba, melynek egyik aranyos karosszékéből, a Mária Lujza bodros
feje mosolygott feléje. Valahányszor látta ezt a porcellánszerű
szőke asszonyt, mindig a kis Marie Lujz’ jutott eszébe, akit még
Bécsben is csúnyának találtak, alig négy és fél éve és aki hálás
szavakkal köszönte meg mindenekfelett kegyes, jó atyjának,
<span class="pagenum"><a name="Page_140" id=
"Page_140">-140-</a></span> ha Ferenc császár Őfelsége egy-egy
ruháravalóval megajándékozta.</p>
<p>– Nos, herceg, mi újság? – kérdezte a csipkeerdő mélyéből egy
kíváncsi hang, amint egyedül maradtak.</p>
<p>– Nagy kéréssel jöttem felségedhez – mondta meghajolva a
kancellár.</p>
<p>– Örvendek, ha teljesíthetem – felelte könnyed bájjal Mária
Lujza. Nagyon tisztelte Metternichet; a lieber Papa megmagyarázta,
hogy elsősorban az ő bölcs tapintatának köszönhető szabadulása
Napoleon karmaiból és mint engedelmes, hálás leány, föltétlenül
hitt mindig abban, amit a lieber Papa parancsolt, vagy mondott
neki.</p>
<p>A kancellár finoman, szellemesen adta elő Franciska történetét,
a császár daruvadászatával kezdte, a cár küldetésével folytatta,
Franciska elhagyatottságának szomorú rajzával adott az egésznek
érzelmes, szép színezetet, és azzal fejezte be tarka meséjét, hogy
ezt az értékes, különös leánykincset másra nem bízhatja, csak Mária
Lujza felséges tapintatára és nincs hely számára sehol a világon,
csak a schönbrunni udvar csendjében.</p>
<p>– Végül pedig, – jegyezte meg hódoló tisztelettel, – minden,
amit elmondtam titok, mély titok, nem tudja senki és nem is szabad
megtudnia senkinek.</p>
<p>– Titok? – kérdezte érdeklődve a felséges asszony.</p>
<p>– Hogyne felség, – felelte a kancellár – ha a cár rátalálna, az
vesztét okozná szegénynek és nagy baj lenne mindnyájunkra
nézve.</p>
<p>– Nagy baj?</p>
<p>– De milyen nagy, felség.</p>
<p>– És én mit csináljak vele, mit gondol, kedves herceg?</p>
<p>– Én tudom, hogy felségednek nincsenek előítéletei, – hízelgett
ügyesen a kancellár – a leány igaz, nem magas születésű, de
Felséged nemes lelke ilyesmivel nem törődik, majd akad számára
<span class="pagenum"><a name="Page_141" id=
"Page_141">-141-</a></span> hely a legbájosabb, legfinomabb
fejedelmi udvar körében. Nagyon csinos a kicsike.</p>
<p>– Csinos? Szeretném látni. Mikor hozza el?</p>
<p>– Már itt van és ha felséged óhajtja, azonnal bemutathatom,</p>
<p>– Kérem hívja gyorsan, látni akarom. Milyen a haja, a szeme? Hát
a ruhája? Oh be érdekes!</p>
<p>Mária Lujza szinte tapsolt örömében, ez egyszer végre
változatosság, ujság volt egyhangú életében.</p>
<p>– Nagyon szép? – kérdezte még egyszer, mikor Metternich már
távozóban volt.</p>
<p>– Szép, felség.</p>
<p>– Szebb mint én, bizonyosan szebb?</p>
<p>– Az lehetetlen, felség.</p>
<p>– Tudom, hogy azt csak úgy mondja. – Mária Lujza nagyot
sóhajtott. – Nem is hiszi, én mennyire nem vagyok megelégedve
magammal, mindig azt hiszem, hogy mások szebbek.</p>
<p>Metternich elcsudálkozott a bizalmas közlésre, a fejedelmi
asszony pedig szomjasan várta a híres nőhódító válaszát.</p>
<p>– Engedje meg, felség, Schönbrunnban nincsenek tükrök? –
kérdezte finoman a kancellár.</p>
<p>Búgva kacagott erre Mária Lujza, aztán kicsit duzzogva tolta még
előbbre vastag alsóajkát:</p>
<p>– Ön mindig hízeleg nekem, herceg. De most menjen, hívja gyorsan
kis védencét.</p>
<p>Nagy, világos szobában, ugyanabban, ahol még Mária Terézia
fogadta kacagányos testőreit, ahonnan Mária Antoinette indult útnak
Franciaországba, ahol II. József búsult ibolyás, pármai asszonya
után, ahol Napoleon szőtte a wagrami csata tervét, ezen a reggelen
egy huszárruhás apró gyermek állt és a napsugárkévében ott
ragyogott mellén a becsületrend csillaga.</p>
<p>Franciska előtte térdelt a földön és egy játékszert tartott
kezében. Csak néhány napja kapta a kis Napoleon a színes fából
faragott regimentet, amely mozgatható faollóra volt elhelyezve,
úgy, hogy a különböző ujjnyomásokat követve, parancsszóra
<span class="pagenum"><a name="Page_142" id=
"Page_142">-142-</a></span> helyezkedtek a lovasok a legkülönbözőbb
állásokba.</p>
<p>– Vigyázz! – kiáltotta a fiúcska, kivonva apró kardját.</p>
<p>Mint egy hadvezér állt, gyerekesen feszes tartásban és vékony
hangján csengőn kiáltotta a vezényszavakat, míg Franciska boldog
kábulatban dirigálta két ujjával a katonai parádét.</p>
<p>Őfelsége a római király meg volt elégedve, végre türelmes
játszótársa akadt, Montesquiou grófné megsimogatta égő arcát és
meleg pillantása gyengéden kutatta a Franciska mosolyát. Olyan
őszintének látszik, vajjon igazán nem hazudik?</p>
<p>– Mademoiselle lejön velünk a kertbe? – kérdezte kedvesen.</p>
<p>Franciska szeme fénylett, a lelkét adta válaszul, a szó már alig
kellett és semmit sem jelentett, amint halkan, elfogultan
dadogta:</p>
<p>– Köszönöm grófné… boldog vagyok… olyan boldog…</p>
<p>A kertbe nyíló nagy ablakok tárva-nyitva voltak és beáradt a
haldokló október minden szépsége. Szemben a hegytetőn a Mária
Terézia híres gloriettje fürdött a napsugárban, a hegy lábánál a
szökőkútból magasra szökellő vízkévék a szivárvány minden színében
tündököltek, a nyírott fák között fehér testű görög istenek örültek
utoljára a nyárnak, a virágágyakban reménykedve emelték fel fejüket
a késői virágok, az utak kavicsán aranyos levelek röpködtek és
várták a hímzett ruhás kis fiú tavaszi lépteit.</p>
<p>A grófné kézen fogta Napoleon Ferenc Károly Józsefet és intett
Franciskának:</p>
<p>– Gyerünk, Mademoiselle.</p>
<p>De akkor Metternich jelent meg az ajtóban és véget vetett a
reggel napos, önfeledt pillanatának.</p>
<p>– Franciska kisasszony, a felség látni óhajtja kegyedet.</p>
<p>Franciskának mennie kellett, egy utolsó pillantást vetett az
imádott, szőke gyerekfejre, most <span class="pagenum"><a name=
"Page_143" id="Page_143">-143-</a></span> dől el majd, hogy
utoljára látja-e, vagy soká, mindennap, minden órán.</p>
<p>Oh be széppé is tette az izgalom, forró reménység égett tágra
nyilt szemében, mikor ott állt Mária Lujza előtt a kis
szalonban.</p>
<p>– Jöjjön közelebb, Mademoiselle – szólott őfelsége kegyesen.</p>
<p>Franciska közelebb lépett és a szőke, fehér csipkehalmaz élénken
mozdult meg a karosszék mélyén. Mária Lujza is fiatal volt,
kortársa állt előtte, egy szép leány, barna selyem ruhában, vörös
mellénykében, aranyos hajjal. Egy szép, magas, könnyed mozgású
leány, akinek nyugtalan ajkai remegtek az izgalomtól.</p>
<p>– Csinos, nem, nagyon szép – bólintott Napoleon hitvese. – Tud
zongorázni? – kérdezte aztán hirtelenül.</p>
<p>– Tudok, felség.</p>
<p>– És rajzolni?</p>
<p>– Azt is egy keveset.</p>
<p>– A ruháját hol csináltatta? Szép! Nekem nincs egyetlen ilyen
barna ruhám sem. Nem is volt. Pesten varrták?</p>
<p>– Magam varrtam, felség.</p>
<p>– Nekem is varrna egy ilyen ruhát?</p>
<p>– Ha felséged parancsolja.</p>
<p>– Oh nagyon szeretném, én a világ összes szép ruháit
szeretném.</p>
<p>– Az én ruháim oly egyszerűek felséged ruháihoz képest –
mosolygott Franciska.</p>
<p>– Oh az nem baj, mert nagyon jól illik kegyednek, Mademoiselle.
Vajjon nekem is illenék?</p>
<p>– Bizonyára, felség.</p>
<p>Metternich az ajtóban állt, mintha ott sem lenne, de szeme
vizsgálódva járt egyiktől a másikig. Világos, hogy Mária Lujzának
tetszik Franciska, a barátnőt keresi benne, fiatal pajtást a sok
komoly nő után, akik körülvették eddig. Senkije sem volt neki,
testvéreitől, régi barátnőitől elidegenedett, fényes ruhái, pompás
megjelenése még szelid <span class="pagenum"><a name="Page_144" id=
"Page_144">-144-</a></span> mostohaanyját, Ludovika császárnét is
eltávolították kis Lujzerljétől. Az ifjú főhercegnők irigykedve
nézték és bizalmas szavukkal részleteket kutattak különös
házasságából, tudni akarták mindenképen, milyen volt a gonosz
zsarnok a gyengéd órák szerelmes perceiben.</p>
<p>Metternich győzött tehát, ha Franciska itt marad Mária Lujza
közelében, végre megnyílnak számára a schönbrunni udvar titkai is.
Ezzel a kis francia fészekkel szemben eddig tehetetlen volt a jól
szervezett Geheimpolizei, most végre bejuttatott ügyesen egy
biztos, finom kémet, az ő aranyhajú, engedelmes Franciskáját.</p>
<p>Ezt is a cárnak köszönheti, a cárnak, akit legyőzött megint
egészen és diadalmas mosoly villant meg gúnyos ajkai körül, amint
mélyen meghajolva, hódolatal mondta:</p>
<p>– Felséged engedelmével most távozom, Franciska kisasszonyt
felséged gondjaira bízom, vigasztalja meg őt mindent bearanyozó
jóságával.</p>
<p>– Gondoskodni fogunk róla, herceg – felelte kegyesen Mária
Lujza.</p>
<div class="chapter">
<h2><span class="smaller">XIII. FEJEZET.</span><br />
Elszálltak a darvak.</h2>
</div>
<p>Beállt a csúnya őszi idő, már napok óta szünetlenül esett és
zajosak lettek a kávéházak, néptelenek az utcák. Fini néni
kandallójában nagy fahasábok égtek meleg fénnyel, várva Franciskát.
Hardenegg alig tudta már féken tartani türelmetlenségét. Hiába
magyarázta magának, míg az esőt és sarat nézte, hogy ebben az
időben soká tart az út Budáról Bécsbe, nehezen jut előre Franciska,
vágyakozása újra meg újra kiűzte a város kapuja elé és elment
messze-messze a széles úton arra, amerről szerelmét várta.
<span class="pagenum"><a name="Page_145" id=
"Page_145">-145-</a></span></p>
<p>November volt, a darvak rég elszálltak, érre kellett gondolnia
Hardeneggnek szünetlenül. A kedves madarak útmutató, segítő társai,
elvezették Franciskához, de már nem kísérhetik hozzá aranyhajú
boldogságát.</p>
<p>Egy estefelé, mikor gyújtogatni kezdték az olajlámpákat a szűk
utcákban és már két hét telt el azóta, hogy Budára küldött
Franciskáért, kopogtatás verte fel ábrándjaiból. Hardeneggnek
minden apró nesz ígéret volt az idegölő csendben és türelmetlen
örömmel szólt:</p>
<p>– Szabad!</p>
<p>Hírnöke lépett be a szobába kimerülten, egyedül. A hű legény
sejtette, hogy fájdalmat fog okozni gazdájának és zavartan forgatta
ujjai között a visszahozott levelet.</p>
<p>Hardenegg szeme az érintetlen piros pecsétre tapadt és
izgatottan, halkan tudakolta:</p>
<p>– Mi történt?</p>
<p>Forró reményeinek halálos ítéletét hallotta meg néhány
szóban.</p>
<p>– A kisasszony eltűnt hazulról, senki sem tudja hová lett.</p>
<p>– Kivel beszéltél? – kérdezte a gróf.</p>
<p>– Oh, uram, nem beszéltem én senkivel, első nap be se
bocsájtottak, másnap is hiába csengettem, harmadnap az ablakot is
megkocogtattam, de az egész ház mintha kihalt volna. Kérdezősködtem
a kocsmában és ott megtudtam, hogy egy öreg szolgáló kora reggel
eljár vásárolni, meglestem hát és szépen, udvariasan megkérdeztem,
hogy nem adná-e át levelemet Franciska kisasszonynak? Az öreg
asszony nem is felelt, haragosan nézett rám, aztán becsukta az
orrom előtt a nagy kaput. Egy hétig jártam oda, rángattam a
csöngőt, ráztam a kilincset, míg aztán egy reggel a
kémlelő-nyíláson át az öreg, haragos asszonyság kikiáltotta:</p>
<p>– Minek csönget itt örökké, hogy belebolondul az ember? Senkit
sem engedünk be. – Aztán becsapta a kis rézajtócskát. Erre én
teljes erőmből <span class="pagenum"><a name="Page_146" id=
"Page_146">-146-</a></span> dörömböltem és ordítottam, hogy egy
levelet kell átadnom Müller Franciska kisasszonynak. Végre még
egyszer megnyilt a kémlelő és az öreg asszony nagyon dühösen
rikácsolta: – A kisasszony elment hazulról és senki sem tudja hová
lett. Takarodjék. – Egyebet nem mondott, hiába kértem, csöngettem,
kopogtam. Azért, uram, vissza kellett hoznom a levelet.</p>
<p>– Add ide – szólalt meg Hardenegg és halkan tette hozzá: – Menj,
menj, hagyj magamra.</p>
<p>Hardenegg Rudolf mereven, mozdulatlanul állt egy ideig a szoba
közepén, kezében tartva a levelet. Aztán lassan, mintha idegen
hatalom küldené bele az életet, néhányszor bólintott fejével és
csendesen ismételte: – Elment… eltűnt… eltűnt… Mély lélekzetet
vett, fáradt, kétségbeesett kifejezés fátyolozta be tekintetét és
csendesen az ablakhoz lépett.</p>
<p>Az eső szakadt, ég, föld és a leomló víztömeg szürkén
egybeolvadt, időnként pedig belekapott a szél a szürkeségbe,
nekicsapta az esőt a házaknak, hogy patakokban ömlött végig az
ablaküvegen.</p>
<p>A Mehlmarkton lakott Hardenegg és a szemben levő nagy kávéház
világos ablakait nézte, odaát kávét, teát, csokoládét, chaudeaut,
likőrt ittak az emberek, újságot olvastak, billiárdoztak,
sakkoztak, beszéltek és nevettek, míg az ő kéményében panaszosan
sivított az őszi szél.</p>
<p>Most el kell mennie, megmondani Fini néninek, hogy Franciska nem
jön. Nem jön. Hova lett? Ki lopta el tőle? Ki tud hírt mondani
felőle, hogy visszahozza, visszahívja, mert az ő nagy szerelmének
egyedül van joga hozzá a kerek világon.</p>
<p>Hol van már a régi szép őszi este, mikor először és utoljára
látta őt, akit örökre szeret?</p>
<p>Egyszerre a vörös daru emlékét kereste a szürke égen, látta
feltűnni a nádasból s aztán elszállni a messzeségbe. Vajjon merre
jár most, kit csalogat, kit ámít, kinek szívében ébreszti fel az
elérhetetlen álmokat? <span class="pagenum"><a name="Page_147" id=
"Page_147">-147-</a></span></p>
<p>A vörös daru és Franciska… hűtelen, gonosz mind a kettő…</p>
<p>Nem, nem, megkeresem és megtalálom, dobbant meg a szíve, ígéret,
fogadás, reménység volt egyben. Nyomról-nyomra kell mennie, míg
meglátja újra arany haját. Mert valami álnokság van a dologban az
bizonyos, Franciska nem önként ment, elrabolták, vesztébe csalták
és neki tudnia kell, hogy megkapta-e szerelmének szép biztatását,
szent ígéretét, a vörös darut?</p>
<p>Magárakapta köpenyét, lerohant a lépcsőn, nem várt lovára, nem
várt kocsijára, a csendes Hardenegg megváltozott, első és utolsó
nagy szenvedélye tombolt lelkében és űzte útján feltartózhatatlan
vágyakkal. Az olajlámpa pislogva égett a ház előtt és ő nekivágott
a régi utcák labirintusának.</p>
<p>Olyan volt Bécsnek a belvárosa, mint egy zegzugos öreg ház,
melynek azonban minden sötét folyosója, legapróbb benyilója is tele
volt dallal, vidámsággal. Muzsikaszó hangzott a szürke házakból, a
vendéglőkből. A kapualjakba, az ereszek alá, hárfások és verklisek
húzódtak meg a szakadó esőben és kitartással gyötörték
hangszereiket. Nem volt a világon még egy olyan zenés város, mint
az öreg Bécs a Duna partján.</p>
<p>Az üzletek fényes, kivilágított ablakait csapkodta a zápor, de
vásárlóközönség volt azért mindenikben elég. Esernyős tömeg
hullámzott a Grabenen és Hardenegg alig tudott magának utat törni a
hölgyek között, akik bámulva álltak egy divatkereskedés előtt, mert
a „zur schönen Wienerin“ büszke tulajdonosa a kirakatában álló
életnagyságú viaszbabára az orosz cárnénak készült legújabb estélyi
ruhát adta rá. A viaszbaba újdonság volt Bécsben, a cárné ruhája
is, nem csuda hát, ha sokan nézték.</p>
<p>Hardenegg szaladt tovább, beleütközött az emberekbe, elrohant a
tarka ernyőik alól utána kacsintó híres, szép bécsi leányok mellett
és nagyot lélekzett, <span class="pagenum"><a name="Page_148" id=
"Page_148">-148-</a></span> mikor a Schottentorhoz ért és azon át
ki a szabadba.</p>
<p>Bécs belvárosa világosan, zajosan élt a nagy falak között, de a
kapukon túl, a Glacin át már csendes utak szaladtak a
külvárosokba.</p>
<p>Az Alser-Vorstadtba sietett Hardenegg, az Alsergassen végig, a
nagy gyalogsági laktanyához.</p>
<p>Háromemeletes, hatalmas, viharverte épület volt az
Alser-kaszárnya, a legragyogóbb gyalogos katonák szállása. A
Colloredo Jeromos gyalogezred híres volt a hadseregben. Gróf
Colloredo a legkitünőbb tábornok, báró Rácsey a legbrilliánsabb
ezredes, a tisztikar a legszebb, legcsinosabban felkészült
tisztikar.</p>
<p>Báró Jósika Miklós lakása iránt érdeklődött Rudolf gróf, mikor
belépett a kaszárnya nagy, négyszögletű udvarára.</p>
<p>Mindenki ismerte az ezred legfiatalabb kapitányát, három szobája
volt a kaszárnyában és bennük örökösen zajos élet.</p>
<p>Hatan voltak együtt most is a jó barátok. Az előszobában a
privatdienerek épen vacsoráért készültek menni a szemben lévő
vendéglőbe, a nagy szobában két fiatal főhadnagy volt vívásban
elmerülve, a szép Bethlen János Kuntze hadnaggyal egy nagy, hegyes,
vörös papirosból készült, fehérbojtos sapkán foltozgatott, amelyet
annak a fejébe nyomtak, aki valami régi élcet mesélt el újra.
Sokszor volt rá szükség, elhasználódott a furcsa jószág. Lindner
György és Jósika Miklós, a két kapitány, muzsikált, Lindner György
gitározott, a kis báró fuvolázott és a többiek daloltak hozzá.</p>
<p>Ebbe a vidám társaságba lépett egyszerre nehéz bánatával
Hardenegg.</p>
<p>– Hardenegg! – kiáltotta meglepetten Jósika.</p>
<p>A gróf feszes huszárruhájában izgatottan, hidegen köszönt.
Jósika szürke házi spenzerjében könnyedén mozgott és kedves
közvetlenséggel rázta meg kezét.</p>
<p>A császár előszobájából ismerték egymást, kamarások <span class=
"pagenum"><a name="Page_149" id="Page_149">-149-</a></span> voltak
mind a ketten és már sokat unatkoztak együtt, a gróf merev
méltósággal, Jósika panaszok és sűrű ásítások között.</p>
<p>– Hardenegg Rudolf gróf – szólott társainak a kis kapitány, a
fiúk meghajoltak és Jósika vidáman folytatta: – Velünk maradsz,
úgy-e? Együtt vacsorázunk itt, nálam, aztán téged is elviszünk a
bálba. A rokkantak tanyájának parancsnoka rendezi, Csórics ezredes,
tudod, mennünk kell, parancs, de azért nem unalmas, hidd el, mert a
kisasszonykák egyáltalában nem rokkantak és utána még egy jót
mulatunk kárpótlásul a Lothringer-sörházban. Kedves, hogy eljöttél
Hardenegg…</p>
<p>– Jósika, kérlek, négyszemközt szeretnék beszélni veled –
szólalt meg végre a gróf és elkínzott arca megdöbbentette a vidám
kompániát.</p>
<p>– Az Istenért, mi történt? – kérdezte ijedten a kis kapitány és
egyszerre mintha villám sujtotta volna, eszébe jutott Franciska.
Vajjon azért jött Hardenegg? Különös volna, ha még gondolna rá,
hisz ő már régen elfeledte és csak most érezte újra a lelkiismereti
furdalást, most lepte meg annak tudata, hogy alapjában véve nem
egészen lovagiasan járt el a gróffal szemben.</p>
<p>– Parancsolj – mondta hirtelen elkomolyodva Jósika és kinyitotta
a szomszéd szoba ajtaját.</p>
<p>Kis szoba volt, hideg, egyszerű, katonás, vándoréletet folytató
gazdájához illő. Az asztalon kard, csákó, a Magyar Kurir és a
Wiener Zeitung egy-egy száma, a székeken ruhadarabok és mindenfelé
sok könyv, tarka összevisszaságban. Rousseau, Voltaire, Diderot,
Lafontaine, madame Staël munkái, Mlle Scuderi, Anna Radcliff
regényeivel voltak kénytelenek megférni a kis szobában és
Kleisttel, Herderrel, Goethével, Schillerrel, Kotzebueval kellett
barátkozniok Jósika emlékezetében, úgy, amint az Armbruster-féle
kölcsönkönyvtárból épen megkapta őket.</p>
<p>Jósika helyet akart csinálni Hardeneggnek a bőrpamlagon, de a
gróf megfogta kezét: <span class="pagenum"><a name="Page_150" id=
"Page_150">-150-</a></span></p>
<p>– Hadd el, kérlek. Úgy sem maradhatok sokáig, csak egy
kérdésemre felelj őszintén, az életemről, a boldogságomról van szó,
Jósika. Mondd, nem tudod hova lett Müller Franciska?</p>
<p>A bárónak egyszerre eszébe jutott a pesti királyi palota
lépcsőháza, ahol először említette Hardenegg ezt a nevet, akkor nem
hitte volna, hogy ilyen sokat, komolyat jelent neki az az óbudai
karcsú leány. Ha tudta volna?</p>
<p>– Nézd, Hardenegg…</p>
<p>– Tudod, vagy nem tudod? – sürgette türelmetlenül a gróf.</p>
<p>– Nem tudom – felelte Jósika.</p>
<p>– Elvitted neki a vörös darut?</p>
<p>– El.</p>
<p>– És mégis elhagyott! Mondd, mit szólt, mikor átadtad neki?</p>
<p>Ha egy csendes, egykedvű ember elveszti rendes hidegségét,
nyugtalansága fájdalmas erővel tud hatni mindenkire és
szenvedélyessége olyan ijesztőn tör elő, mintha láthatatlan
vulkánból hirtelen ömlenék a tűzpatak. Jósika szégyelte magát.
Akárhogy is történt, végre is el akart venni valamit, ami
Hardeneggnek kincs volt, neki csak játékszer és ha nem is lopta el
tőle Franciskát, de ellopatta mással, kifosztotta ennek a szegény
fiúnak a szívét egészen. Mit mondjon neki, hogy magyarázza meg a
dolgot, de nem úgy, hogy magát védje, hanem úgy, hogy őt
vigasztalja meg?</p>
<p>– Hallgass rám, Hardenegg – kezdte félelemmel, gyengédséggel
keresve a szavakat. – Én nem tudtam, hogy te szereted őt és
Franciska nem szeretett téged, azt láttam, biztos, hogy nem, hidd
el nekem. Mikor átadtam neki az ajándékodat, megkérdezte, hogy
meddig maradsz Bécsben? Erre persze nem tudtam választ adni, és ő
keserűen fakadt ki, hogy várnia kell, megint csak várni, biztosan
hiába várni.</p>
<p>– Nem bízott bennem, nem hitt nekem – szólott halkan Hardenegg.
<span class="pagenum"><a name="Page_151" id=
"Page_151">-151-</a></span></p>
<p>– Olyan türelmetlennek látszott, – folytatta Jósika – a szeme
könnyes volt és úgy mondta el nekem, hogy elvágyik hazulról, el a
nagyvilágba, élni szeretne, de apja bezárva tartja. Igen sajnáltam
őt, mikor pedig még szomorúbb lett, akkor meg szerettem volna
vigasztalni és megkérdeztem, nem jönne-e el velem az országházában
rendezett nagy bálra másnap?</p>
<p>– És ő? – vágott szavába türelmetlenül Hardenegg.</p>
<p>– És ő eljött – felelte Jósika.</p>
<p>– Megszökött hazulról?</p>
<p>– Meg, én érte mentem kocsival, Franciska egy nagy dobozban
magával hozta báli ruháját, egy utazótáskában a szükséges holmiját
és alkonyatkor eljött velem.</p>
<p>Hardenegg közelebb lépett Jósikához:</p>
<p>– Te!…</p>
<p>– Kérlek, hallgass végig nyugodtan – kérte a kis kapitány és
kétségbeesetten markolt bele néhányszor sűrű, barna hajába, mintha
segítséget kérne emlékezőtehetségétől, hogy gyengéd formában
diktálja neki a szomorú történetet. – Én Pfistererékhez vittem
Franciskát és esküszöm neked, tisztelettel bántam vele, mintha
hugom volna. Istenem, lehet is vele máskép bánni? Pfistereréknél
vacsorált és felöltözött a bálra. Mikor Ferenc császár tíz óra után
eltávozott az országházából, érte mentem és magammal vittem, mint
hugomat, mint Jósika Franciska bárónőt. Oh be gyönyörű volt,
sohasem felejtem el, rózsaszínű, fehér selyemlevelekkel hímzett
ruhát viselt…</p>
<p>– A csudaruhát – emlékezett Hardenegg. – Láttam, utolsó darabját
hímezte, mikor nála voltam.</p>
<p>– Ő volt legszebb a bálban, hidd el.</p>
<p>– Hiszem, Jósika, tudom, hogy ő.</p>
<p>– Táncoltam vele keringőt, boldogan mosolygott, ragyogott az
arca, mint egy kis gyermek, úgy örült. Aztán magyart táncoltunk az
orosz cár előtt, <span class="pagenum"><a name="Page_152" id=
"Page_152">-152-</a></span> hat pár járta el és a cárnak nagyon
tetszett Franciska, megszólította, azt mondta: – Mademoiselle,
kegyed a legszebb – és táncra kérte. Táncolt vele soká, és hosszan
beszélgettek. Franciska szomorú is volt, kacagott is közben. Én
messziről néztem, úgy szerettem és olyan nagyon irígyeltem a
cártól.</p>
<p>Az emlékezés közben újraéledt Jósika szerelme és a képzeletébe
visszavarázsolt Franciska drágább volt az élőnél is. Hardenegg
barátra talált benne, megértő fájdalomra bánata számára és
megbékélve leste a szót a kapitány ajkáról. Ő pedig folytatta
vágyó, halk szomorúsággal:</p>
<p>– Már hajnalodott, mikor utólszor táncolt vele a cár. Tánc
közben folyton beszélt hozzá és Franciska lesütött szemmel, piros
arccal hallgatta. Aztán Sándor cár odaintette adjutánsát,
Wolkonszky herceget és elhagyták együtt a termet. Utánuk rohantam,
de mire áttörtem a tömegen, Franciska nyomtalanul eltűnt, a cár
maradt ott egyedül. Pfistererékhez mentem el másnap reggel és ők
annyit mondtak, hogy Franciska hajnalban elment egy utazókocsin, de
nem tudták merre, nem tudták kivel. Hova lett? A cár lopta el, vagy
ő szökött meg előlem, ki tudna erre válaszolni? Én hibás vagyok,
belátom, de vétkes nem vagyok. Nem tudtam, hogy te úgy szereted,
mert én is szerettem őt és elvesztettem én is. Bocsáss meg,
Hardenegg. Úgy-e, megbocsájtasz?</p>
<p>– Megbocsátok, de, sajnos, megbocsátani nem annyit jelent, mint
felejteni. – Fásultan, megtörten felelte a gróf. Ekkora bánat
láttára Jósika egészen elszomorodott, de most már egyedül és
kizárólag a Hardenegg nevében. Átölelte a gróf vállát és bátorító
meggyőződéssel biztatta:</p>
<p>– Meg kell találnunk Franciskát. Meglátod, megtaláljuk, és jó
lesz még minden.</p>
<p>– Hagyd el, Jósika, én tudom, hogy elvesztettem őt. Hol
keressük? Akár a cár van a dologban, akár a saját akarata,
elszökött előlem, az biztos, és erőszakkal vissza nem hozhatom.
Száz poklon át <span class="pagenum"><a name="Page_153" id=
"Page_153">-153-</a></span> mennék érte szívesen, ha idegen hatalom
vette volna el tőlem, de ha önként ment, úgy… Isten veled, jó
éjszakát.</p>
<p>Jósika megfogta a gróf feléje nyújtott kezét és szépen
kérte:</p>
<p>– Ne menj, maradj velünk, úgy könnyebben tudsz felejteni.</p>
<p>– Engedj, mennem kell, meg kell békülnöm a sorsommal, össze kell
szoknom az emlékeimmel, mert felejteni, hidd el, nem tudok és nem
is akarok. Isten veled, Jósika.</p>
<p>– Isten veled, Hardenegg – a kis kapitány halkan nyitott ajtót a
grófnak, a fiúk kinn némán tértek ki útjából és egy szomorú,
megtört ember hagyta el sötét, viharos estén az
Alser-laktanyát.</p>
<p>Hardenegg lassan ballagott vissza a város felé, az eső elállt, a
szél sivítva kapott bele köpenyébe és ő egyedül volt a széles
utcán, az egész kerek világon. Soká bolyongott a bástyán ide-oda
céltalanul, körülötte lámpasorok szőtték tele az éjszakát, egyfelől
a belváros, másfelől a külvárosok felé. A szél szétkergette a
felhőket és az ég tele volt szórva csillagokkal. Bécs zaja
lecsendesedett, egy-egy szerelmes pár suhant el mellette szorosan
összebujva, meleg után vágyva űzte őket egymáshoz az őszi köd.
Hardenegg folytatta szomorú, magányos útját. Nem tudott elmenni
Fini nénihez, nem volt még ereje hozzá, sírva borult volna megértő
ölébe. Lábánál a széles híd fehéren ívelte át a sötét sáncárkot és
Hardenegg hosszan nézett le a mélységbe. A Szent István tornyában
tizenegyet ütött az óra és a zengő ütésekre lassan megfordult.
Sötéten állt előtte az öreg dóm, de a város világos fényfoltokkal
volt teleszórva, a kávéházak még ébren voltak és egy-egy palota
díszes emeletén kivilágított ablakok mögött mulattak az emberek. A
polgári házak azonban csendesek voltak és lakóik aludtak már. Az
éjjeli őr az elmult órát kiáltva haladt el Hardenegg mellett.
Tizenegy óra! jelentette a nyugvó polgároknak, hogy álmukban is
összekösse <span class="pagenum"><a name="Page_154" id=
"Page_154">-154-</a></span> őket az élettel. Bécs alszik, Bécs
álmodik! Hol alszik, hol álmodik most Franciska? Hardenegg szerette
volna ismerni szobája ablakát, hogy feltekintsen rá néha-néha,
szerette volna megtalálni erkélyét, hogy megállhasson alatta,
emlékeket idéző, hosszú, őszi éjszakákon.</p>
<div class="chapter">
<h2><span class="smaller">XIV. FEJEZET.</span><br />
Reggeli rapport.</h2>
</div>
<p>Reggel hét órakor íróasztalánál ült Ferenc császár. Sickingen
iratait rendezgette kezeügyébe. Számukra megkezdődöt már a
napimunka.</p>
<p>A császárt ilyenkor még halk, áhitatos hangulat töltötte el, a
miséről jött, a Burg-kápolnából, ahol mindazért imádkozott
reggelenként, amit uralkodói szíve fontosnak talált a világon.
Könyörgését azzal a régi, rendes, alázatos kéréssel kezdte, hogy
adjon neki az Isten hosszú életet, birodalmának és népeinek javára,
de egy új, keserves sóhaj zárta be már hetek óta imáját: – Lieber
Gott gib, dass der Kongress ein End hat.</p>
<p>Mert a kongresszus sehogy sem akart véget érni, néhány hétre
számítottak csak, mikor szeptember végén Sándor cár és a porosz
király Bécsbe értek, azóta két hónap telt már el, és a
tanácskozások nem haladtak előre, ellenben a fényűző mulatságok
kimerítették az udvar pénztárát. Ötvenezer forintjába került a
vendéglátás mindennap Ferenc császárnak és emellett a súlyos gond
mellett, mely takarékos szívét fellázította, még nyugalmát is
elveszítette. A sok ünneplés, a sok mulatság rosszul illett bele
órákra beosztott életébe.</p>
<p>Szinte félve érdeklődött napi teendői iránt Sickingennél.</p>
<p>– Semmi különös sincs, felség – felelte hű kamarása. – Az
orvosok özvegyeinek institutuma <span class="pagenum"><a name=
"Page_155" id="Page_155">-155-</a></span> fundusának növelésére
rendezett bálon nem kell Felségednek megjelennie, a bál védnökéül
Metternich herceg csak azért nyerte meg a cár őfelségét, hogy fényt
nyerjen a mulatság és szórakozáshoz jussanak vendégeink.</p>
<p>A császár elgondolkozva bólintott:</p>
<p>– Igen, igen, a herceg úgy találja, hogy folyton mulattatni kell
őket, mert akkor megfeledkeznek a politikáról. Sok hasznát nem
láttuk eddig, higyje el, lieber Graf, olyan nyugodtan szabdalnak
meg országokat whist közben és fosztanak meg uralkodókat trónjuktól
egy-egy szép hölgy szalonjában zeneszó mellett, hogy végig fut a
hideg az ember hátán… Azért lehet, hogy a hercegnek igaza van, neki
rendesen igaza van…</p>
<p>Ferenc elhallgatott, néhányszor bólintott, szokatlanul beszédes
volt ezen a reggelen, valóságos közlékenységi roham fogta el és
hátradőlve karosszékében merengve folytatta:</p>
<p>– Hiába, nem szeretem ezt a zajos életet, csendesen, nyugodtan
akarom intézni országaim sorsát, alattvalóim ügyes-bajos dolgait.
Én nagyon egyszerű ember vagyok, higyje el Sickingen, észre sem
vett volna a világ, de Metternich mindenféle jó, ügyes, nagy tettet
folytonosan nekem tulajdonit. Ha Metternich tovább él, mint én,
roppant hírnévvel fogok a históriába bejutni, meglátja,
meglátja.</p>
<p>Sickingen hódolattal hallgatta végig a vallomást, de nem igen
volt mit felelnie rá, azért tisztelettel jelentette, hogy a
Polizeipräsident, báró Hager Ferenc már várakozik.</p>
<p>Hager báró a titkosrendőrség kutatásainak újabb eredményeivel
jött minden reggel beszámolni Őfelségéhez. Ez volt a császár
számára a legvidámabb, legérdekesebb szórakozás és a rendes korai
óra legkedvesebb órája napjának. A kormányzás egyetlen biztos
módjának a titkosrendőrséget tartotta Ferenc császár. Mindig
óvakodott az erőszakos rendszabályoktól, melyek megfoszthatták
<span class="pagenum"><a name="Page_156" id=
"Page_156">-156-</a></span> volna uralkodását pátriarkális
jellegétől és megingathatták volna népének atyai jóindulatába
vetett hitét. Szerette az olyan eszközöket, melyek kevés zajjal
nagy eredményt érnek el és gyökerében fojtják el a szabadelvű
törekvéseket, az új politikai szellem minden megnyilatkozását.</p>
<p>A francia forradalomtól való rettegés tette hatalmassá az
osztrák birodalom álarcos őrét, a titkosrendőrséget.</p>
<p>Annak a rettenetes viharnak még emléke is mindig megborzongatta
a császárt. Huszonnégy éves volt akkor, egy éve uralkodott csak,
mikor nagynénjének, Mária Antoinettenek feje lehullott a
fűrészporos kosárba és azóta képzeletében folyton saját felséges
rokoni nyakán érezte a guillotine vasának hideg érintését. Ezért
akart olyan határozottan elnyomni minden felvilágosodást, minden
legapróbb szót, mely csak egy elégedetlen sóhajt is életre
kelthetne. Jó volt alattvalóihoz, de hogy őrködhessék felettük,
tudni akart róluk mindent, ismerni akarta tetteiket, gondolataikat
és a Geheimpolizei jelentéseivel szemben sohasem használta kedvenc
mondását: Z’viel wissen macht Kopfweh.</p>
<p>Milyen érdekes, nagyszerű szerephez jutott a rendőrség a
kongresszus alatt. A Bécsben tartózkodó uralkodókról és
környezetükről pontos értesítéseket szerezni, ez volt a parancs.
Egész titkos hadsereget kellett szervezni a császári óhaj
teljesítésére, mely finom, láthatatlan szálakkal szőjje át a
szórakozó társadalmat. Mindenkinek felügyelet alatt kell állnia,
mindenkihez közel kell férkőzni valami módon, híreket kapni róla,
grófok, bárók, diplomaták, inasok, szobaleányok, még a kályhafűtők
útján is, mert a papiroskosarak tartalmát, a kandallók mélyén
hamvadó írásokat is átvizsgálták és egyetlen levél sem hagyta el
felbontatlanul Bécs városát.</p>
<p>A kutatás eredménye egy fehér lapra íródott, szépen megszámozva,
hogy báró Hager Ferenc reggelenként <span class="pagenum"><a name=
"Page_157" id="Page_157">-157-</a></span> rendben, sorban
felolvashassa uralkodójának.</p>
<p>– Na, mi újság, kedves báró? – kérdezte Öfelsége, és a báró
megkezdte beszámolóját:</p>
<p>– Sándor cár kedvese, egy Schwarz nevű szentpétervári kereskedő
felesége, férjével együtt Bécsbe érkezett és az Österreichische
Kaiserin szállóban vettek lakást. A cár néhány nap előtt, mint
rendesen, inkognitóban fel akarta keresni hölgyét, de a járókelők
az est sötétjében is felismerték, a kapuig kísérték és tömegbe
verődve várakoztak rá. Őfelsége nagyon megharagudott, káromkodott,
kiabált, és amint a nevezett hölgy szobájába lépett, megparancsolta
a jelenlevő férjnek, hogy bottal verje szét a bámészkodókat.
Schwarz úr csakugyan lement a kapuba, de a portás segitségével szép
szóval bírta távozásra a jámbor polgárokat. Schwarz úr azután
hosszabb sétára indult.</p>
<p>– Nagyon csúnya dolog, – szólott a császár – nem méltó egy
uralkodóhoz, nem szeretem az ilyesmit és örvendek, hogy nem egy
alattvalóm követte el.</p>
<p>Hager egyetértően bólintott és folytatta:</p>
<p>– Amint Sándor cár komornyikjától értesülünk, őfelsége minden
reggel jégdarabokkal dörzsölteti le testét.</p>
<p>– Jobb lenne, ha misét hallgatna – jegyezte meg a császár.</p>
<p>A báró szájszögletében finom mosoly játszott, és úgy olvasta fel
jelentésének harmadik pontját:</p>
<p>– Sándor cár személye ellenszenvet kezd ébreszteni a férjek
szívében, őfelsége egyáltalán nem tiszteli a hölgyek hírnevét.
Eszterházy Pál hercegnőnél bejelentette megjelenését egy estélyre,
épen mikor a herceg Szombathelyre utazott. A hercegné elküldte neki
a meghívott hölgyek listáját, hogy törölje azok nevét, kiket nem
kíván látni és írja fel, akiknek eljövetelét még óhajtaná. Őfelsége
az összes hölgyeket törölte és nagy betűkkel írta keresztül a
hercegné nevét a papirlapon <span class="pagenum"><a name=
"Page_158" id="Page_158">-158-</a></span> A hercegné erre sürgősen
hazahívta férjét és a kitűzött estén együtt fogadták Sándor cárt,
aki rövid idő mulva haragosan távozott. Az eset köztudomásra
jutott, tárgyalják a szalonokban, a Grabenen és megbeszélik polgári
körökben is.</p>
<p>– Remélem, megbotránkozva? – A császár homloka csupa redő volt.
– Mein armes, liebes, unschuldiges Wien – tette hozzá sóhajtva.</p>
<p>– Négy – mondta a báró és másra tért át. – A cár őfelsége a
pármai hercegség ügyében meglátogatta Mária Lujza Őfelségét
Schönbrunnban és látogatása után, Bagration hercegnőnél nagy
társaságban kijelentette, hogyha Mária Lujza Őfelége megjelennék a
nagy világban, szerelmes odaadással tudna érte rajongani.</p>
<p>– Das fehlte noch – haragudott a császár. – Majd beszélek a
leányommal.</p>
<p>Most unalmas jelentések következtek, politikai hirek.
Talleyrand, Franciaország képviselője, elég vigyázatlan volt
összetépve papirkosarába dobni egy levél fogalmazványát, a cár
diplomatái tettek egy-egy könnyelmű kijelentést, a bajor
trónörökösnek szóváltása volt a württembergivel. Ezek a dolgok nem
érdekelték a császárt, akkor kezdett csak ismét figyelni, mikor a
porosz király szerelméről kapott újabb híreket.</p>
<p>– Frigyes Vilmos őfelsége, – olvasta a báró – gyakran jár Zichy
Károly grófékhoz. Zichy grófné barátsága úgy látszik mindenek
felett drága neki. Tegnapelőtt találkozott vele őfelsége, mikor a
templomból jött imakönyvvel kezében. Őfelsége megszólította a
grófnét:</p>
<p>– Szép imakönyve van, szép grófné.</p>
<p>– Felajánlom felségednek, ha tetszik – felelte a bájos Julia. A
király hazavitte az imakönyvet és otthon látta csak, hogy a grófné
egy barátnéjától kapta ajándékba a következő ajánlással: „Örökre
szeretlek, szeress te is engem.“ Őfelsége az említett szavak alá
szépen beírta: „Teszem, amit <span class="pagenum"><a name=
"Page_159" id="Page_159">-159-</a></span> ő tett és kérem, amit ő
kért.“ – Aztán visszaküldte a grófnénak az imakönyvet.</p>
<p>– Das ist schön – mondta a császár.</p>
<p>A báró pedig folytatta:</p>
<p>– Frigyes Vilmos őfelsége rendkívül nagy tisztelettel viseltetik
a szép grófné iránt, aki elhúnyt feleségére emlékezteti, mert
őfelségének még mindig könnybe lábad a szeme, ha Lujza királynét
említik előtte.</p>
<p>Erre igazán megilletődött Ferenc császár, nagyon szerette a
múló, pillanatnyi ellágyulásokat és szomorúan bólogatva jegyezte
meg:</p>
<p>– Ja, ja, én már két hitvesemet temettem el és Ludovika is olyan
beteges. Pedig szeretem őt, én mindegyiket nagyon szerettem, lieber
Baron.</p>
<p>– Felség! – hebegte Hager, aztán sietett másra terelni
uralkodója figyelmét.</p>
<p>– Még egy érdekes hírem van – mondta és olvasni kezdett:</p>
<p>– A Bécsben időző Eugène Beauharnaisnak, Napoleon mostohafiának,
levelet írt minapában nővére, Hortense, a volt hollandi királyné.
Mellékelve valami gyógykefét is küldött, hogy fivére azzal
dörzsölje kissé reumás vállát. A Beauharnais Eugén szolgálatában
álló gascogni inas, aki a mi emberünk, a kefében megtalált egy
apróra összehajtott, ügyesen elrejtett levelet, melyben a herceget
értesítik, hogy Franciaországban a Bonaparte-hívek fejévé szeretnék
őt megválasztani.</p>
<p>– Szemmel kell tartani a herceget – mondta Ferenc császár. – Nem
szeretem a dolgot. Hát a bonapartisták ismét mozgolódnak?</p>
<p>– Még eddig meg sem nyugodtak, felség.</p>
<p>– Kikkel szokott együtt lenni Beauharnais?</p>
<p>– Leggyakrabban a cár társaságában van, őfelsége igen kedveli a
herceget.</p>
<p>– Schönbrunnban nem járt még? – kérdezte a császár.</p>
<p>– Mult héten tett egy rövid látogatást.</p>
<p>– Nem szeretem, nem szeretem – mondta kedvetlenül <span class=
"pagenum"><a name="Page_160" id="Page_160">-160-</a></span> az
uralkodó és még Hager távozása után is néhányszor csendesen
ismételte: – Nem szeretem, nem szeretem.</p>
<p>Ferenc császár uralkodói hatalmának nagyságát legteljesebbnek
azon a júliusi napon érezte, mikor Napoleon leveretése után
hazatért Franciaországból és a gyönyörű diadalkapun át ünneplő
alattvalói tomboló tömege között bevonult kedves Bécsébe. Egy
versike is készült a diadalkapúra:</p>
<div class="poem">
<div class="stanza"><span class="i0">Mit nie gebeugtem
Mut<br /></span> <span class="i0">Schritt er zum hohen
Ziel,<br /></span> <span class="i0">Heil Ihm, er hat’s
erreicht.<br /></span></div>
</div>
<p>Ezt a néhány sort szerette mondogatni magában a császár és míg
mosolyogva elmormogta, egyetlen ránc sem volt magas homlokán.</p>
<p>Napoleon nincs többé, ez volt alapja minden elmélkedésének és
kellemetlenül érintette, ha úgy, mint ma reggel, valami hamis hang
vegyült ebbe a büszke tudatba.</p>
<p>Elégedetlenül dőlt hátra karosszékébe és méltatlankodva tünődött
azon, hogy is lehetnek még mindig bonapartisták a világon.
Tünődésének eredményeként elhatározta, hogy délután kimegy
Schönbrunnba. Még nem bízott egészen Mária Lujzában és mindig
bántotta a tudat, hogy annyi merész francia ábránd szép reménye
épen az ő kis unokája, a szőke Franzl. Rendet kell csinálnia
megint, rendet is fog csinálni. Ez a gondolat új kedvre derítette
és felfrissülve látott munkához.</p>
<p>Az államügyekkel való foglalkozásnak nevezte a császár azt a
hosszú, órákig tartó pepecselést, mellyel eltöltötte délelőttjét,
sőt délutánját is, egészen este hétig. Pedig a fontos politikai
kérdésekben csak aláírásával szerepelt tulajdonképen, foglalkozni a
hozzá intézett apró-cseprő kérvényekkel szeretett, amelyek
garmadában kerültek mindennap íróasztalára.</p>
<p>Ezek érdekelték, izgatták kíváncsiságát és elintézésükkel óriási
népszerűséget szerzett magának. <span class="pagenum"><a name=
"Page_161" id="Page_161">-161-</a></span> Előfordult, hogy jó
polgárok tőle kértek tanácsot, vajjon leányaikat feleségül adják-e
ehhez, vagy ahhoz az iparoshoz? A császár, a guter Papa, pedig
utána járatott a dolognak, és választ is adott, tudatva velük a
döntő szót.</p>
<p>Mindennap így ült íróasztalánál, egyszerű dolgozószobájában és
lelkiismeretesen kijavította még a helyesírási hibákat is, a hozzá
intézett német és latin kérvényekben.</p>
<p>Nagy munka volt, melynek elvégzése mindig elégedettséggel
töltötte el uralkodói szívét. Szerette íróasztalát, rajta az
állóórát, szerette nagy szobáját a síma szekrényekkel, a hat
gyertyás empire kristály-lusztert, a két cserép virágot az
ablakdeszkán, és szerette kedvenc kanáriját a magas kalitkában,
melyet maga faragott szabad óráiban.</p>
<div class="chapter">
<h2><span class="smaller">XV. FEJEZET.</span><br />
Franciska sír.</h2>
</div>
<p>Délután, még mielőtt leszállt a korai őszi alkonyat, Ferenc
császár bement fejedelmi műhelyébe, ahol szekrénykéket,
madárkalitkákat faragott, pecsétviaszt gyártott, új
egyenruha-gombmintákat formált a hadsereg számára és illatszerek
keverésén törte fejét, hogy bódító találmányaival alkalomadtán
meglepje családja hölgytagjait. Soká nézegette a polcok kincseit,
míg végül kiválasztott egy kis esztergályozott szekrénykét unokája
számára, meg egy üveg különösen jól sikerült illatszert Mária
Lujzának, aztán kocsiba ült és kihajtatott Schönbrunnba.</p>
<p>Először a kis Franzlt látogatta meg és átadta neki az értékes
ajándékot. A kis fiú mindjárt megkérdezte, hogy mi van benne? Mire
a felséges nagyapa kissé csalódottnak érezte magát és halkan
figyelmeztette Montesquiou grófnét, hogy a <span class=
"pagenum"><a name="Page_162" id="Page_162">-162-</a></span>
gyermeket le kell szoktatni a követelődzésről, szerénységre kell
oktatni és ki kell irtani szívéből az apjától örökölt fennhéjázó
hajlamokat. Ezek után megkérdezte kis unokájától, hogy tud-e
imádkozni? Elmondatta vele a Miatyánkot, megveregette arcocskáját
és átment a leánya szobájába.</p>
<p>Mária Lujza dívánján hevert, unatkozott, várta az estét és vele
Neipperg grófot.</p>
<p>Új barna ruhája volt rajta, az, melyet Franciska gondolt ki
számára. A nehéz atlasz szoknya széles, fehér szegélyben végződött,
melyet barna bársony szalagcsokrok fontak át és ugyanilyen bársony
szalagcsokorba volt fogva a hóna alatt megkötött keskeny öv is. A
rövid ujak mezítelenül hagyták gömbölyű karjait és a mély kivágást
széles rózsakoszorúként habosan körítette a könnyű, fehér
fodor.</p>
<p>– Nem fázol, gyermekem? – kérdezte Ferenc császár, belépve a kék
szalonba.</p>
<p>Mária Lujza boldogan ugrott fel, kezet csókolt a császárnak és
nevetve válaszolta:</p>
<p>– Nem fázom, lieber Papa és nem is szabad fáznom, a divat nem
engedi. Milyen kedves, hogy meglátogat, úgy örülök, jöjjön, üljön
le.</p>
<p>A császár helyet foglalt egy karosszékben, Mária Lujza melléje
ült és tisztelettel nézte a drága ősz fejet, amint hosszan
emelkedett ki a magas, fehér gallér körül csavart, fekete
nyakkendőből.</p>
<p>– Elmult már a náthája, lieber Papa? – kérdezte gyengéden.</p>
<p>– Az egyik elmult, de kapok már másikat, ma délelőtt háromszor
trüsszentettem és nem esik jól a tubákolás. Nem is csuda, ha
megfázom, örökösen jönnöm, mennem kell, érthetetlen, hogy az egész
kongresszus nem náthás. Amint hallom, az orosz cár jéggel
dörzsölteti le magát reggelenként.</p>
<p>– Jé! – csudálkozott Mária Lujza.</p>
<p>– Bizony, fiam, jéggel – folytatta a császár. – Talán ő azért
nem fázik meg, de borzasztó lehet; én nem tudnám elviselni…
Különben hidd el, <span class="pagenum"><a name="Page_163" id=
"Page_163">-163-</a></span> gyermekem, mindennek a kongresszus az
oka. Du, ich sag’ dir, wenn der Kongress noch lange dauert, lass i’
mich pensionieren.</p>
<p>– Oh, lieber Papa! – szörnyűködött hű gyermeke és gyengéden
simogatta a császár fehér kezét.</p>
<p>Így ültek egy ideig csendesen. A császár néhányszor halkan
kacagott, egészen megfeledkezett jövetele céljáról, annyira
tetszett neki előbbi megjegyzése. Kitünőnek találta, sajnálta, hogy
ennek a csacsi asszonynak mondta, aki meg sem érti és elhatározta,
hogy este elmondja Ludovikának, meg Sickingennek, reggel pedig
Hager bárónak. Amint a báróra gondolt, egyszerre eszébe jutott,
amiért Schönbrunnba jött, erre eltűnt a mosoly arcáról, homlokán
sűrűbbek lettek a redők és leánya szemébe nézve, szigorúan
kérdezte:</p>
<p>– Igaz-e, Luis’, hogy Beauharnais nálad járt?</p>
<p>– Igen, papa, meglátogatott. Nem találod, hogy illett is,
először rokonom…</p>
<p>A császár tiltakozva rázta fejét:</p>
<p>– Csak volt, már nem az többé.</p>
<p>– Azért mégis kedves volt tőle, – ismételte makacsul Mária Lujza
– úgyis úgy elhanyagol mindenki, a hölgyek is ha néha-néha
meglátogatnak, csak azért jönnek, hogy a házasságom…</p>
<p>Napoleon feleségének arca hirtelen piros lett és szégyenkezve
hallgatott el.</p>
<p>– Örülj gyermekem, hogy nem kell Bécsben lenned, hogy nem kell
résztvenned a mulatságokban. Borzasztó, hidd el. November
huszonharmadikán lesz a karuszel, állítólag az utolsó mulatság az
idén, no majd meglátom. Légy boldog, gyermekem, hogy te nyugodtan
élhetsz csendes otthonodban.</p>
<p>– Én pedig nagyon szeretnék ott lenni a karuszelen, lieber Papa
– mondta könnyes szemmel a császárné.</p>
<p>Ferenc császár haragos lett, nem szeretett parancsolni, azt
akarta, hogy amit ő kíván, azt kellemesnek találja mindenki és
mosolyogva vélje a legjobbnak. Sértődött szigorral szólt tehát:
<span class="pagenum"><a name="Page_164" id=
"Page_164">-164-</a></span></p>
<p>– Pedig nem szabad mutatkoznod, Luis’, nem szabad, érted, rossz
benyomást tenne, én tudom, mi szolgál javadra. Míg a házasságodat a
pápa fel nem bontja, addig lehetetlen nyilvánosan szerepelned. Az
utóbbi években, fájdalom, úgyis eleget szerepeltél. Aztán, mein
Kind, ne hallgass a cár bókjaira és ne beszélj Beauharnais
Eugénnel. Nem szeretem. Nézd Luis’, érts meg jól, amíg nekem
engedelmeskedel, amíg az én leányom vagy, mindent megteszek érted,
ami hatalmamban áll, mindenem a tiéd, még az életem is, de mint
francia császárnét nem ismerlek.</p>
<p>A császár szeme könnyes volt a méltóságos, szép kijelentés után,
és reszkető kézzel simogatta meg leánya szőke fejét, aki sírva
rejtette zsebkendőjébe arcát. Ez már sok volt a lieber Papának és
megveregette a síró asszony vállát:</p>
<p>– Na nu Luis’ na nu – mondta, aztán zsebébe nyúlt, kivette az
illatszeres üvegcsét és átadta Mária Lujzának. – Nézd meg, mit
hoztam neked, a legjobb, amit valaha csináltam. Na, mit szólsz
hozzá?</p>
<p>– Köszönöm, lieber Papa – szipogta a császárné és
megvigasztalódva csókolt kezet fejedelmi atyjának. Ki is akarta
kísérni, de a császár nem engedte:</p>
<p>– Bleib nur, du kriegst auch ’nen Schnupfen.</p>
<p>Ferenc császár lement a lépcsőn és az előcsarnokban mégegyszer
találkozott unokájával.</p>
<p>A kis fiú mosolyogva szaladt nagyapja felé. Kedves, karcsú
gyermek volt, hosszú, szőke fürtök repkedtek feje körül. Ma világos
csíkos, hosszú nadrágot viselt, fehér mellényt, sötétzöld
frakkocskát, magas gallért, szoros, fekete selyemnyakkendőt és kis
kivágott lakkcipőt. Kipirulva jött a kertből esti sétája után és
Ferenc császár egy pillanatra kedvtelve szorította térdéhez.</p>
<p>– Jó éjszakát, Franzl – mondta gyengéden.</p>
<p>A fiucska visszaszaladt Montesquiou grófnéhoz, a császár utána
nézett és akkor az oszlop mellett <span class="pagenum"><a name=
"Page_165" id="Page_165">-165-</a></span> egy halavány leányt
látott állni, aki mélyen meghajolt az uralkodó előtt.</p>
<p>Őfelsége kegyesen bólintott és egész úton hazafelé azon
gondolkozott, hogy hol is látta ő már ezt a fiatal teremtést, de
nem jutott eszébe. Ferenc császár már nem emlékezett Müller
Franciskára.</p>
<p>Franciska térde remegett, mikor az uralkodó távozása után
felment a lépcsőn, még a karfába is bele kellett fogódznia, hogy el
ne essék a váratlan találkozás után.</p>
<p>– Mi baja, gyermekem? – kérdezte a grófné.</p>
<p>– Semmi, semmi, – felelte halkan, elfogultan Franciska – sokat
szaladgáltunk a kis felséggel, elfáradtam.</p>
<p>A grófné megfogta a leány kezét:</p>
<p>– Milyen hideg a keze. Jöjjön, Mademoiselle, pihenje ki magát
nálam. Adok egy csésze teát és kap hozzá süteményt is.</p>
<p>– Köszönöm, grófné, Őfelségét kell most felöltöztetnem estére,
de később nagyon szívesen meglátogatom, ha megengedi.</p>
<p>– Milyen csinos ruhája van megint – mondta Mária Lujza a belépő
Franciskának.</p>
<p>– Felséged adta a mult héten.</p>
<p>– A zöldcsíkos atlaszruhámból csinálta? De hisz azon nem volt
rajta a sok rózsaszín.</p>
<p>– A bodrokat egy régi kendőből szabtam, felség.</p>
<p>– Az én számomra sohasem talál ki ilyen szépet – mondta duzzogva
Mária Lujza.</p>
<p>Franciska csendesen mosolygott:</p>
<p>– Reménylem, ma meg lesz elégedve, felséged.</p>
<p>– Új ruhám lesz? Milyen? – Az ex-császárné boldogan kapta magára
sálját, átsietett öltözőszobájába és leült nagy tükre elé.</p>
<p>– Ma nagyon szép akarok lenni, Franciska, – mondta dorombolva
mint egy kényes macska – nagyon szép.</p>
<p>Esténként így öltöztette Franciska Napoleon feleségét, Neipperg
gróf számára. Mária Lujza felfedezte tehetségét és nehéz próbára
tette találékonyságát. <span class="pagenum"><a name="Page_166" id=
"Page_166">-166-</a></span> Mindennap valami újat akart és semmi
sem volt elég szép! Franciskának tetszett a játék, a franciák
császárnéjának ruhatára kincsesbánya volt, csipkék, selymek,
szalagok, prémek tömege, csupa öröm tarka képzelete számára.</p>
<p>Rajzolt ruhákat, megálmodta a színek összhangját, a kastély régi
képeitől kért tanácsot és az új divatformák közé belelopta letűnt
századok asszonyainak szépségét. Ügyes kezek fejtették szét a
megúnt ruhákat és varrták meg újra, úgy, amint az óbudai aranyhajú
leány szeszélyes képzelete parancsolta.</p>
<p>Mária Lujza hiú lelke egész melegével ragaszkodott Franciskához,
az önállótlan asszony szemében minden ruha szép volt, amit máson
látott és megúnta mindjárt, amit egyszer viselt.</p>
<p>Franciska megfésülte úrnőjét és míg elrendezte arca körül
fürteit, Mária Lujza minduntalan belebabrált gödrös
ujjacskáival.</p>
<p>– Oh, így nem lesz jó – nyögte panaszosan.</p>
<p>– Bízza rám, felség, – vigasztalta Franciska – ha végül sem
tetszik, majd újra csinálom. – És mélyen homlokába fésülte göndör
haját, hogy még fülét is elfedték a szőke csigák.</p>
<p>– Ilyet még sohasem láttam, ez nem szép – jelentette ki a
császárné.</p>
<p>– Türelem, felség, türelem – mosolygott a leány, aztán behozatta
a komornával az új ruhát.</p>
<p>Mária Lujza odapillantott:</p>
<p>– Zöld? – szólott csalódottan.</p>
<p>– Zöld, felség – ismételte büszkén Franciska.</p>
<p>– Nekem nem áll jól a zöld szín, Napoleon mindig mondta.</p>
<p>Franciska arca lángbaborult e név hallatára és halkan,
meggyötört hangon válaszolt:</p>
<p>– De a gróf kedvenc színe a zöld, amint felségedtől
hallottam.</p>
<p>Most Mária Lujza arca is piros lett és némán tűrte, hogy ráadják
a puha sötétzöld bársonyruhát. <span class="pagenum"><a name=
"Page_167" id="Page_167">-167-</a></span></p>
<p>– Csak akkor nézzen a tükörbe, felség, ha elkészültem – kérte
Franciska.</p>
<p>Mikor aztán végre megbámulhatta magát, Mária Lujza elámult saját
szépségének láttára.</p>
<p>Hermelinszegély tompította a ruha színét a nyak körül és
lehúzódott elől dupla sorban a ruha szegélyéig, az övet pedig egy
arany domborműves csat tartotta össze. Hermelinnel szegett apró,
zöld bársonysapkát helyezett szőke fejére Franciska, mint egy
szeszélyes fejéket és elől, a ruha mély hegyben végződő kivágásába,
könnyű, fehér csipkebetétet erősített.</p>
<p>– Igazán gyönyörű – mondta a császárné. – No és az ékszer?</p>
<p>– Gyöngyöket teszünk felséged nyakára, csak a hosszú, fehér
gyöngysorát és arra kapcsoljuk fehér legyezőjét.</p>
<p>Kocsi gördült a kastély elé, a császárné összerezdült és keze
remegett, amint megsimogatta az előtte térdelő Franciska fejét.</p>
<p>– A gróf már itt van – suttogta és gyorsan tűnt el az ajtó nehéz
függönye mögött.</p>
<p>Franciska ott maradt térdepelve, összekulcsolta rózsaszínű
selyem bodrokban pihenő kezét, egy szomorú sóhajt küldve a hűtlen
asszony után.</p>
<p>Három napja mondta meg neki Montesquiou grófné, hogy Napoleon
felesége Neipperg Ádám grófot szereti, azt a hetyke, kékszemű,
fiatal generálist, aki minden este kijön hozzá, vele tölti az
esetét, aki a fekete kötést viseli hiányzó szemén, akit Franciska
egyszer látott az ex-császárné előszobájában, mikor lovagja
váratlanul látogatta meg délelőtt.</p>
<p>Azt is tudta Franciska, hogy Metternich választotta ki Mária
Lujza kísérőjének és tudta azt is, hogy a grófnak felesége van és
négy gyermeke. Most már mindent tudott, de jobban szerette volna,
ha nem tud meg semmit, mert a dolog szomorú volt és nagyon csúnya.
<span class="pagenum"><a name="Page_168" id=
"Page_168">-168-</a></span></p>
<p>A komorna elhagyta a szobát, Franciska egyedül maradt és amint
ott térdelt a tükör előtt, hullani kezdtek könnyei. Sűrűn hullottak
zöldcsíkos ruhájának selymére, összekulcsolt kezére és arcán égő
utak maradtak nyomukban.</p>
<p>Miért sírt? Szerette Schönbrunnt, szerette életének mosolygó
napjait, melyek elfelejttettek vele mindent, de most hirtelen
rászakadt egész nehéz bánata.</p>
<p>Mária Lujza jó volt hozzá, megsimogatta fejét az új ruhákért, az
egész udvar bámulta ügyes ujjait, a kis Napoleont senki sem tudta
úgy megnevettetni mint ő és kacagva gyönyörködött mindenki, ha
színes bábuival színházat játszott neki. Ő volt az egyetlen, kivel
Montesquiou grófné őszinte szót váltott, akit szeretett, kinek a
multról beszélt. Metternich herceg megcsókolta kezét, ha jött és
hízelgő szóval akarta megnyerni kegyeit. Szép volt, fiatal és mégis
olyan reménytelenül szomorú.</p>
<p>Megint csak vár, vár, maga sem tudja mit, vár, épen úgy, mint
Óbudán… Kapott ugyan apró sikereket, simogatást, sok hízelgő szót,
hogy elkábítsák remegő álmait, de ezek mégis csak egyre
kiszínesednek és hívják, csalogatják, nem tudja hová és nem tudja
merre…</p>
<p>Mária Lujzát öltözteti, aki egy Napoleont igyekezik elfeledni,
ki a franciák császárnéja volt, kinek sorsát az egész világ szeme
leste, de kinek fejét egyetlen gondolat sem gyötörte soha, életének
nagy fordulásai egyetlen érzést sem hagytak üres szívében és
sohasem törte szőke fejét semmi elérhetetlen vágynak bánata.</p>
<p>És ő itt térdel összekulcsolt kezekkel, a schönbrunni udvar
szelíd Franciskája, aki a világot szeretné lángra gyújtani, hogy
diadalmasan álljon meg egy pillanatra a nagy égésben, aki szerette
volna felkorbácsolni az emberiséget, hogy ott pusztuljon el a
tombolásban, aki Napoleont imádta és azt hitte egyszer, hogy
hazaviszi hozzá a feleségét. <span class="pagenum"><a name=
"Page_169" id="Page_169">-169-</a></span></p>
<p>Gyerekkorában, ha körülötte attól féltek, hogy a Duna áradni
fog, ő remegve leste, bár öntené el már a partokat, ha vihar volt,
a villámtól csak azt kívánta, hogy csapjon le és ha szekeren ült,
azt várta mindig, hogy bár bokrosodnának meg a lovak. Sorsát is
ilyennek képzelte és nem akarta elhinni, hogy az élete folyó, amely
elmossa a partokat, vihar, amely megtépázza a fákat, paripa, amely
lassan gázolja agyon szívét, de nem árad, nem csap le és nem
bokrosodik meg soha.</p>
<p>Nem volt érdemes eljönnöm Óbudáról, nem kellett volna elhagynom
az apámat, ez jutott eszébe, míg beletemette arcát kezébe, a
rózsaszínű bodrok közé. Egy pillanatig tartott csupán, gyűlölte a
multon való tünődést, útálta a visszanézéseket, lényének egész
őszinteségével cselekedett mindig, számára tehát nincs
megbánás.</p>
<p>Letörülte könnyeit és halk léptekkel, mint minden este, belépett
a Montesquiou grófné emlékekkel teli szobájába. Itt szerette a
multat, mert mese volt és a visszaemlékezés szebb idők
története.</p>
<p>Mária Lujza esténként együtt étkezett kis udvarával és Neipperg
gróffal. A gróf szellemesen csevegett a vacsora alatt és vacsora
után zongorázott, aztán bókokat mondott a császárnénak halkan, hogy
sokszor elpirult és tekintete lágyan simult a generális
szemébe.</p>
<p>– Hat hónap mulva a kedvesem lesz – mondta a gróf egyik
szeretőjének, mikor Mária Lujza támaszának és lovagjának szemelte
ki Ferenc császár.</p>
<p>Montesquiou grófné elhagyta a társaságot, mihelyt lehetett,
gyűlölte Neipperget, megvetette Mária Lujzát és ökölbe szorult a
keze, ha úrnője kedvesen csicseregte minden szó után:</p>
<p>– Ön mit gondol, gróf? Mit szól hozzá, tábornokom?</p>
<p>A grófné szobájába sietett, ahol Franciska várta türelmetlen
örömmel szegezve sötét szemét a belépőre. <span class=
"pagenum"><a name="Page_170" id="Page_170">-170-</a></span></p>
<p>– Ma soká jöttem, gyermekem, úgy-e? Bocsásson meg, maradnom
kellett és látnom…</p>
<p>A grófné hirtelen elhallgatott és szürke selyemruhája halkan
zizegett, míg leült aranyos karosszékébe, íróasztala elé. Az óra
tizet ütött, Franciska melléje kuporodott kis zsámolyára, a grófné
pedig aranyláncra erősített finomművű kulcsával kizárta fiókját és
elővette Napoleon képével díszített csatos könyvét. Az imperátor
adta neki, mikor rábízta kis fiát, hogy mindent beleírjon
gyermekéről. A grófné hűséges könyvvezető volt, feljegyzett mindent
a kis Napoleonról, a nagy Napoleonról, Mária Lujzáról,
Franciaországról, mindent beleírt, amit látott, tudott, amit
szenvedett.</p>
<p>Kinyitotta a könyvet és elgondolkozva helyezte kezét a sűrűn
teleírt aranyszélű lapra:</p>
<p>– Látja, gyermekem, régen itt minden sor dicsőség volt, ha ma
este feljegyzem tapasztalataimat, gyalázat és szomorúság minden
betű. Most még zongoráznak a nagy szalonban! Hallja? Montebello
hercegnő hímez, a többiek sorban elköszönnek, aztán Montebello
hercegnőnek hirtelen elfogy a hímzőselyme, tegnap a rózsaszínű, ma
a kék, a zöld, a sárga, talán a vörös, néhány pillanatra távoznia
kell és akkor a gróf megcsókolja a császárnét. Így van, tudom,
bizonyosan tudom és fellázad bennem minden jobb érzés, ha
rágondolok. Mária Lujza könnyelmű, Montebello hercegnő gonosz,
sohasem szerette Napoleont és hatalmába kerítette a feleségét
egészen, kihasználta, kifosztotta és most odadobja ennek a
szélhámos Don Juannak, ennek a közönséges nőhódítónak,
asszonyfalónak… Csitt, legyen csendesen… a zongora elhallgatott…
most… most… most megcsókolja… Napoleon feleségét Neipperg gróf.</p>
<p>– Január huszonhárom – olvasta csendesen. – 1814 január
huszonharmadikán látta őt utóljára Napoleon, a fiát se látta azóta
és nem is látja talán soha. Hogy kapaszkodott bele akkor ez az
asszony, hogy zokogott, ma pedig… Milyen nap <span class=
"pagenum"><a name="Page_171" id="Page_171">-171-</a></span> volt
az, Franciska, életemnek legfájdalmasabb sejtelmekkel teli napja. A
császárnak a harctérre kellett mennie, hogy megvédje
Franciaországot a szövetségesek ellen, az apósa ellen, az egész
világ ellen. Búcsúzott, a Tuillériák nagy termében összegyűltek a
párisi testőrség tisztjei. A császár a miséről jövet megjelent
Mária Lujzával és néhány pillanat mulva beléptem én a kis
Napoleonnal. A császár kézenfogta kis fiát és feleségét, aztán
megilletődve mondta a tisztikarnak:</p>
<p>– Önökre bízom őket, akik a legdrágábbak nekem a világon. Lehet,
hogy az ellenség Párisig nyomul, de ha ez be is következnék, ne
hagyják magukat, mert én segítségükre sietek. Úgy-e megvédik őket?
Megigérik, úgy-e?</p>
<p>– Vive l’Empereur! – kiáltották a tisztek.</p>
<p>A palota előtti nagy téren összegyűlt legénység meghallotta
kiáltásukat és egyszerre ezer meg ezer torok ismételte:</p>
<p>– Éljen a császár!</p>
<p>Hűséget esküdött neki mindenki, de ez már csak a mult
visszhangja volt, nem pedig a jövő ígérete. A császár elbúcsúzott
feleségétől, kis fiától, trónjától, Páristól, örökre.</p>
<p>Franciska szeme könnyes lett, kezét összekulcsolta a grófné
ölében, az ajka remegett, és megilletődve suttogta:</p>
<p>– Oh, Istenem!</p>
<p>– Ne sírjon, gyermekem, – mondta az öreg hölgy – egy ilyen
drámának kevés és kicsi minden könny. Napoleon tudta, mikor
elhagyott bennünket, hogy kockán van egész sorsa és reményei között
is számolt minden lehetőséggel, leszámolt az élettel, hívta a
halált, csak egytől félt, hogy a császárné és kis fia az ellenség
kezébe kerül, hogy Bécsbe viszik őket. Bármit, csak ezt ne. „Ami
engem illet, – irta – inkább fojtsák meg a fiamat, semhogy osztrák
herceget neveljenek belőle, különben ismerem a császárné jellemét,
bízom benne, ő <span class="pagenum"><a name="Page_172" id=
"Page_172">-172-</a></span> is így gondolkozik, tudom.“ Mária
Lujza?… Nevetnem kell, ha rágondolok! A kis Napoleonnak Franzl a
neve, apja nincs, nagyapja van csupán és a nagyapja Ferenc császár.
Osztrák főherceg lesz belőle, osztrák főherceg, Franciska. Míg én
itt vagyok, addig vele van a nagy mult emléke is, de engem nem soká
fog tűrni Metternich, kényelmetlenül útját állom terveinek. Minden
főhercegi nevelésnek megvan Bécsben a maga Metternichje, aki
kicsinek, minél kisebbnek akarja a nagyokat, hogy annál hatalmasabb
legyen ő. Céljuk, hogy kiöljenek minden önálló törekvést a
hercegekből, minden igaz jellemvonást, hogy szétmorzsolják
egyéniségüket a sablon kipróbált őrlőjében. Mint lassan
színtelenedő labdát, dobják őket kézről-kézre tanítóik, hogy mire
felnőnek, mindegyik csak egy-egy szappanbuborék. Oh, kis leányom,
ökölbe szorul a kezem a tehetetlen bánattól, valahányszor ezt a kis
gyermeket látom.</p>
<p>A grófné kétségbeesetten kulcsolta össze kezét, olyan vad
szorításban, hogy Franciska ijedten nézett fel rá.</p>
<p>– És Napoleon nem tudja mindezt? A császár nem ír soha? –
kérdezte halkan.</p>
<p>– Eleinte sokszor írt, a császárné is felelt egyszer, aztán
megtiltották neki és ő belenyugodott könnyen. Napoleon újra írt,
választ várt, hírekért könyörgött… most már nem ír többé, vagy csak
nem jutnak el hozzánk sorai? Ki tudná azt? Mária Lujzát Neipperg
gróf megtanította felejteni… Nagyon szómorú az élet, édes
gyermekem.</p>
<p>– Szomorú.</p>
<p>Franciska sírt, a grófné ölébe hajtotta aranyos fejét, úgy
siratta Napoleont, saját magát, az egész világot. <span class=
"pagenum"><a name="Page_173" id="Page_173">-173-</a></span></p>
<div class="chapter">
<h2><span class="smaller">XVI. FEJEZET.</span><br />
Egy pár rózsaszínű és egy pár zöld selyem cipő.</h2>
</div>
<p>Mária Lujza elégedetlennek érezte magát, éjjel nem aludt, reggel
nem örült a napnak, császári atyjának látogatása szálkát hagyott
szívében. Eddig is vágyott résztvenni a kongresszus örömökkel teli
forgatagában, most az újabb tilalom olthatatlan vágyat ébresztett
benne. Este Neipperg gróf halaványan, könnyezve találta, ölében a
Wiener Zeitung legújabb számával.</p>
<p>– Mi baj, felség? – kérdezte.</p>
<p>– Hiszen tudhatja, láthatja, – mondta Mária Lujza szenvedő
arccal és az újságban nagy betűkkel közzétett előzetes jelentésre
mutatott: „Karussel in der Reitschule, und maskierter Ball in den
k. k. Redoutensälen.“</p>
<p>A gróf elolvasta a jelentést és csudálkozva nézett a sápadt
asszonyra.</p>
<p>– Holnapután egész Bécs mulat, mindenki mulat, csak épen én,
épen én nem. – Az ex-császárné panasza könnyekbe fult.</p>
<p>– De felség, az Istenért csak nem azért szomorú, mert nem lehet
ott a karuszelen? Hogy illik ez felséged magasztos gondolkodásához?
Aztán nem sajnálná az estét? – A gróf egész közel hajolt hozzá: –
Az esténket, a szép esténket?</p>
<p>– Még annyi este lesz az életünkben – válaszolta dacosan a
császárné.</p>
<p>– Most először hoz áldozatot érte, felség.</p>
<p>– Én nem hozok áldozatot, mert én a bálba mennék, ha lehetne,
kényszerűségből maradok itthon.</p>
<p>– Nem gondol rá felség, hogy nekem most fájdalmat okoz?</p>
<p>– Nekem is fájdalmat okoz, hogy nem láthatom a karuszelt és nem
mehetek az álarcos bálba. – Mária Lujza haragosan tépdeste
zsebkendőjét. <span class="pagenum"><a name="Page_174" id=
"Page_174">-174-</a></span></p>
<p>A gróf halk és szelid maradt:</p>
<p>– Hát olyan nagyon érdekli az a karuszel felségedet?</p>
<p>– Kimondhatatlanul.</p>
<p>– Felséged már annyi ragyogó mulatságon vett részt, mint
ünnepelt királynéja a fényes estélyeknek, miért akarja épen ezt
látni?</p>
<p>– Mert akarom, nem szabad és én akarom.</p>
<p>– Ha érdekli felségedet, én elmehetek és elmondok mindent.</p>
<p>– Persze – pattant fel a császárné, – ön is odavágyik, ön is
elhagy, mindenki elhagy engem, már látom.</p>
<p>Neipperg megsimogatta úrnője kezét:</p>
<p>– Én hagynám el? Nem hagyom el a világ minden kincséért, épen
csak felséged kedvéért mentem volna oda. Nekem a legnagyobb örömöm,
ha felségeddel lehetek, de egyetlen szeszélyének teljesítéséért
feláldozom a lelkem üdvösségét is szívesen.</p>
<p>Ilyet soha sem hallott senkitől a szőke Mária Lujza és a
szerelmes szavak kicsit lecsillapították háborgó lelkét.</p>
<p>– És ön, gróf, nem szeretett volna résztvenni a karuszelen, a
lovagok között értem?</p>
<p>– Nem, felség. A huszonnégy lovag mindegyikének meglesz a maga
hölgye, akitől átveszi az ünepély kezdetén arannyal hímzett
esárpját, de az egyetlen, kitől én ujjongva fogadnám el, halálos
küzdelemre is készen, a buzdító jelvényt, nincs a hölgyek
között.</p>
<p>Mária Lujza arca elé emelte legyezőjét:</p>
<p>– De hisz mindez csak tréfa, játék csupán.</p>
<p>– Játék, tréfa, igaza van felség és engem épen azért nem
érdekel. A középkor emlékeit idézik fel holnapután a Burg nagy
termében, de a vele járó érzések nélkül. A mi korunknak nincs már
érzéke a letűnt idők lelkesedése, különös képzeletvilága, ideális
szerelmi életének nyilvános fitogtatása iránt. Az ember ma már nem
tör lándzsát azért, <span class="pagenum"><a name="Page_175" id=
"Page_175">-175-</a></span> hogy meggyőzzön mindenkit szíve
királynéjának szépségéről, nem kockáztatja életét a tőle kapott
szalag színének diadaláért, a szerelem ma már kerüli a feltünést és
titokzatos fátyolba burkolódzik, kiváncsi szemek elől… Azért
töltsük együtt az estét csendesen Schönbrunnban, felség.</p>
<p>Mária Lujza pirult, mosolygott, megnyugodott, de mikor a gróf
távozott, keserűsége és haragja ismét elűzte szívéből az est
emlékeit.</p>
<p>Elbúcsúzott Montebello hercegnőtől, lefeküdt, de nem aludt és
késő éjjel hivatta Franciskát.</p>
<p>– Holnapután nagy ünnepély lesz az udvarnál, utána álarcos bál,
én el akarok menni a bálra, Franciska.</p>
<p>A leány csudálkozva állt az ágy lábánál. Miért mondja ezt neki,
épen neki a császárné, most éjjel titokzatosan, halkan?</p>
<p>– Franciska értsen meg jól – folytatta Mária Lujza. – Édesatyám,
a császár, nem akarja, hogy ott legyek, de az álarc alatt nem fog
felismerni senki sem. A hercegnőnek nem szabad tudnia a dologról,
este, ha már mindenki nyugodni tér, elszökünk a kerten át, és a
nagy fasorban vár majd a kocsi. Ketten megyünk, kegyed, meg én,
kosztümről majd gondoskodom. Dominót veszünk, a hajunkat is
elrejtjük. Jaj, csak engem fel ne ismerjenek a lábamról. Napoleon
azt mondta mindig, hogy ezer nő közt is megtalálna, ha a lábamat
látná csupán.</p>
<p>– Felséged lába valóban csodálatosan kicsi – milyen jó volt az
éj közepén rázúduló szeszélyes álomban egy egyszerű megjegyzést
találnia Franciskának.</p>
<p>– És keskeny is – tette hozzá Mária Lujza, kidugva fehér
lábahegyét a paplan alól. – No de azért nem fog feltünni. Dominót
pedig találunk a ruhatáramban eleget. Párisban sokszor rendeztünk
álarcos bált, és észrevétlenül vegyültünk a tömegbe a császár meg
én. Őt nem is ismerték fel, de nekem mindig a legszebb volt a
ruhám. Az <span class="pagenum"><a name="Page_176" id=
"Page_176">-176-</a></span> utolsó bálra dalmát nőnek öltöztem és a
császár fejét csóválta, mikor megtudta a ruha árát. Azért nem
bánta. Mindenki azt hitte, hogy hideg, félelmetes, pedig jó volt
hozzám, nagyon szeretett és ő félt inkább tőlem. Mindig örömet
akart nekem szerezni, azt mondta, hogy ő a világ ura, de én a világ
királynéja vagyok.</p>
<p>– Felséged szerette Párist úgy-e? – kérdezte Franciska.</p>
<p>– Hogyne, hiszen csak mulatság, fény volt számomra ott az
élet.</p>
<p>Franciska remegett a felindulástól:</p>
<p>– Felséged boldog lehetett nagyon?</p>
<p>– Persze, hogy boldog voltam, nagyon boldog, harminc ruhát is
rendelhettem egyszerre és milyen ruhákat. A legszebbeket el sem
hozhattam, azokat elvették tőlem, mikor a császárságnak vége lett.
Elvették a nagy gyöngysoromat is, melyet a kis Franzl születésekor
kaptam… – Kicsit eltünődött a trónjavesztett fejedelmi asszony, de
a vigasztaló gondolat közel volt:</p>
<p>– Holnapután azért elmegyek a bálba, ragyogást akarok újra
látni, fényt és pompát. Meglátja, milyen szép lesz és érdekes, nem
fog ismerni senki sem, táncolhatok, akivel akarok. Igy még sohasem
mulattam! Párisban mindig figyelmeztetni kellett az embereket, hogy
ne gondoljanak arra, hogy én vagyok a császárné, felejtsék el, de
az mégis nehezen ment. Oh be jó lesz! Adja ide gyorsan a
pongyolámat, mindjárt kikereshetjük a dominókat. Aztán vigyáznunk
kell, hogy a hercegnő meg ne tudja, ő elárulna, a hercegnő mindig
azt akarja, amit a lieber Papa akar. Én is azt akarom, de most az
egyszer nem baj, mert titok marad… A grófnak sem mondom el, a
grófnak rosszul esnék, mert ez olyan, mintha elszökném egy kicsit
Párisba…</p>
<p class="center">*</p>
<p>Egész Bécs izgalomban volt a nagy ünnepély napján, Metternich
olyat akart mutatni az idegen <span class="pagenum"><a name=
"Page_177" id="Page_177">-177-</a></span> fejedelmeknek, amilyet
még sohasem láttak és ami felülmuljon mindent, amit a kongresszus
eddig nyújtott. A kancellárnak Ludovika császárné segített, aki
olyan ünnepélyekre vágyott, milyeneket emberi szem sohasem látott,
aki élőképekben élvezte a szerelmet és mások játszi csókjában, ami
valóra sohasem vált életében. A császárné letűnt korok bársony
ruhájában, sólyommal vállán ment vadászni, hárfázott és míg magas,
sötét karosszékben a Burg ablakában hímezett, selyemruhás apródról
álmodott, aki lábánál ülve, epedő szonettekben énekelje meg
szépségét. A karuszel ajándék volt hát regényes lelke számára és
rendezése gyönyör.</p>
<p>A Burg hatalmas lovardájában, külön nagy páholyt építettek, a
császárok, királyok, fejedelmek számára, és a nagy estén nehéz,
vörös függönyök között, ott ült dobogó szívvel a halavány, szép
Mária Ludovika, mellette pedig vállára hulló hamvas fürteivel,
bánatos, lemondó mosolyával Erzsébet, az orosz cár szenvedő,
annyiszor megcsalt felesége.</p>
<p>Az uralkodókkal szemben ült a huszonnégy szívkirályné, a
huszonnégy lovag huszonnégy hölgye, hosszú leomló fátyolokkal
eltakarva, mint regényes szerelmeknek ragyogó titkai.</p>
<p>Amint a fejedelmek helyet foglaltak, és felettük a karzaton
megszólalt a halk zene, a hölgyek hátravetették fátyolukat és ott
álltak ezer meg ezer gyertya fényében, tapsok, éljenkiáltások
viharában. Szépek voltak, hatan-hatan egyforma színben, egyforma
viseletben, magyar, lengyel, francia, osztrák, középkori ruhákban,
ékszerekkel teleszórt zöld, vörös, kék és fekete bársonyban. Valaki
akadt, aki kiszámította, hogy tizenöt millió forintot ért a
drágakövek és kincsek halmaza, mely beragyogta szépségüket. Az est
királynéja Zichy grófné volt. A szép Juliát nemcsak Frigyes Vilmos
találta legszebbnek. Magyar ruhájának fehér atlasza felett gyémánt
csattok tartották a zöld <span class="pagenum"><a name="Page_178"
id="Page_178">-178-</a></span> bársony tunikát, és a fehér fátyolok
fölé omló sötét bársony ujjat is ugyanolyan fehér, tündöklő ékkövek
fonták át. Arannyal hímzett mellénykéjén smaragdok és rubinok
ragyogtak és fejéről a ruha szegélyéig úszó fehér fátyolán
gyöngysorok folytak le, mintha minden tengerek mélye elküldte volna
neki kincseit.</p>
<p>Sagan hercegnő is pompás volt lengyel ruhájában és Bagration
hercegnő, a szeszélyes kis francia dáma, aki úgy hatott, mintha
XIII. Lajos udvarából szökött volna ide Bécsbe, elfeledtetve
mindenkivel a századok múlását.</p>
<p>A huszonnégy lovag meghajtotta lándzsáját az uralkodók előtt,
aztán hölgyeikhez lovagolva, átvették a küzdelemre buzdító hímzett
szalagokat. A zene szólt, a karzatokat megszakító korintusi
oszlopokra erősített, címeres pajzsokon lengtek a zászlók, az
apródok mozdulatlanul álltak, a vitézek fekete lovaikon
körülvágtatták a nagy termet, és nyergeik alatt libegtek a zöld,
vörös, kék, fekete, súlyos, hímzett takarók.</p>
<p>A hősi játék megkezdődött, a közönség ujjongott, a császárnék
kegyesen bólintottak, a hölgyek arca égett. A lovagok lelkesedve
láttak a küzdelemhez és a győzők hölgyeik szemének ragyogásában
keresték jutalmukat, úgy mint régen, sok száz évvel azelőtt.</p>
<p>Aztán az álom véget ért, a Burg órája tizet ütött, a fekete
lovak türelmetlenül táncoltak a porondon és a hölgyek meghajoltak
az uralkodói páholy előtt. Ferenc császár hosszú arca csupa mosoly
volt, kopasz fejével szüntelenül bólogatott, a szomszéd teremben
pedig vacsora várta az est hőseit.</p>
<p>Magas emelvényen, arany edénnyel terített asztal mellett ültek
középen a fejedelmek, balra tőlük a hercegek, a miniszterek, a
kongresszus tagjai, jobbra a huszonnégy vitéz hölgyeivel.
Köröskörül, meg a szomszéd termekben a meghívott vendégek foglaltak
helyet, miközben hárfások dalokat <span class="pagenum"><a name=
"Page_179" id="Page_179">-179-</a></span> énekeltek, hogy magas
hegyfokon épült, régi, bástyás lovagvárba álmodhassa magát
mindenki, aki tud és ráér álmodni.</p>
<p>Mária Ludovika császárné mosolyán látszott, hogy ő messze jár.
Az ő képzelete teremtette meg ennek az estének fényét, ő hozatta a
virágfüzéreket mindenünnen, ahol ősszel is virág terem, ő rakatta
tele csudálatos gyümölcsökkel az arany tálakat, ő állította a fehér
csipke abroszokra a színes porcellán lovagokat, az ő lelke ezer
színben tudott ragyogni, a szép láttára úgy, mint a gyertyák
fényében tündöklő csillárok tiszta kristálya. Aznap este beszédes,
rózsás volt a fehér Milano Bécsbe száműzött leánya. Az osztrák
császárné boldog volt, néhány tűnő perc mámorában.</p>
<p>A schönbrunni kastély órái is elütötték már a tizet és Mária
Lujza nem marasztalta Neipperg grófot, Montesquiou grófné hiába
várta Franciskát, a kerti utakon pedig titokzatos lábnyomokat
rajzolt egy pár rózsaszínű és egy pár zöld selyem cipő.</p>
<p>Soká keresgélt Mária Lujza dominói között, míg kiválasztotta a
zöldet, meg a rózsaszínűt, órákig tünődött aztán, melyik illenék
neki jobban, végre a rózsaszín mellett döntött, de mire lihegve
dőlt a fasorban reájuk váró kocsi szögletébe, már megbánta, hogy
nem a zöldet vette fel. Olyan szép is volt Franciska, púder nélkül
is fehér a bőre, pirosító nélkül is rózsás az arca, és a zöld
kucsma alatt ragyogot a szeme.</p>
<p>– Tegyük fel az álarcunkat, nehogy benézzen valaki a hintó
ablakán, – mondta, egyet sóhajtva az excsászárné.</p>
<p>Aztán Párisról kezdett mesélni, elveszett trónjáról, sok letűnt
fényről, egy halott világról és Franciska kérdezett, mindig újra
kérdezett, mert Mária Lujza szívének hiú emlékei között egy
morzsányi Napoleon utáni vágyakozást szeretett volna találni. A mai
est varázsával akarta őt elrabolni Neipperg gróftól örökre. Ma
végre ismét történik <span class="pagenum"><a name="Page_180" id=
"Page_180">-180-</a></span> valami egyhangú életében és ő
cselekedhetik a nagy, szent cél érdekében, amely fogva tartotta
lelkét, mióta a Montesquiou grófné közelében élt.</p>
<p>Napoleon! az ő neve lett ismét az egyetlen, ami tiszta, csendes
sorsát beragyogta.</p>
<p>Milyen jól esett a tudat, hogy Mária Lujza Metternich, Neipperg
gróf és Montebello hercegnő ellen szövetkezett vele ma estére és
titkával akaratlanul, mit sem sejtve, Napoleon híveihez
láncolódik.</p>
<p>A kocsi megállt, felsuhantak a ragyogó virágfüzéres lépcsőkön és
elbűvölve álltak meg egy pillanatra a narancsfasorban, mely a nagy
táncteremhez vezetett. A fák fehér virágdíszben álltak egymás
mellett hosszú sorban, és közöttük égtek hatalmas viaszgyertyás
kandeláberek. Nyolcezer gyertya égett a teremben, virágok közé
rejtve szólt a zene a karzaton, ezüst rojtos, fehér selyemmel
díszített magas emelvényen foglaltak helyet az uralkodók, és
előttük, a terem közepén, a huszonnégy lovag négyest táncolt
huszonnégy fátyolos hölgyével.</p>
<p>Az első, akit Franciska a lovagok között megpillantott,
Hardenegg Rudolf gróf volt. Szíve megdobbant! Gyönyörű ifjú
leánnyal táncolt a gróf és bizonyosan már régen elfeledte őt.
Franciska a vörös darura szorította kezét! Vajjon akart-e tenni
érte igazán valamit, úgy amint igérte? Szeretett volna beszélni
vele és tudta, hogy kerülnie kell.</p>
<p>Amint így állt a tömeg között, kicsinek, kitaszítottnak érezte
magát. Hiszen aki nemrég úgy szerette, most mással táncol. Vajjon
mit szólna, ha tudná, hogy ő itt áll, ő, akinek egy őszi estén
megkérte kezét, lobogó gyertyafénynél, Óbudán, egy barna ház
kapualjában? Talán nem is emlékeznék rá! Más világ ez, új
vágyakról, ragyogóbb érzésekről beszél.</p>
<p>Szép volt Hardenegg sötétzöld bársony ruhában, sárga
csizmájában. Előkelően, finoman mozgott, <span class=
"pagenum"><a name="Page_181" id="Page_181">-181-</a></span> fehér
tollas nagy kalpagján ragyogott a gyémánt forgó, és Franciska szíve
hallotta arany sarkantyújának pengését.</p>
<p>Milyen büszke érzés lehet táncolni vele, melegedni egy ilyen
férfi szerelmes pillantásában. Talán kezében kellett volna hagynia
kezét akkor, októberben, mikor a darvak szállnak, mikor örök
szerelmek születnek az őszi hervadásban.</p>
<p>Egy hónap telt el azóta. Mi változott sorsában annyi esemény
között? Semmi. De ha nem változott, hát majd fog. Az egész világ
nyitva áll előtte és ő követelni fogja jussát az élettől, nem kell
a halk érzelem, a mosolygó megalkuvás; szerelem kell, nagyság,
szenvedély…</p>
<p>– Bécsben is szép, úgy-e? – kérdezte Mária Lujza.</p>
<p>– Szép, felség, nagyon szép, – felelte Franciska.</p>
<p>– Csitt, nem szabad nekem azt mondania felség, nevezzen
Lujzának!</p>
<p>A társalgás halkan folyt, nem hallotta senki, csak egy fekete
bársony ruhás spanyol grand, aki a két, kicsit megriadt nőt
belépésük óta figyelte, kalandra vágyva.</p>
<p>Most kardjához kapott fehér keztyűs kezével, vidám fénnyel telt
meg sötét szeme, lekapta nagy bársony kalapját, és azzal a könnyed
fesztelenséggel hajolt közel Mária Lujzához, mellyel csak álarcos
bálokon lehet megszólítani a hölgyeket:</p>
<p>– Jó estét, felség – mondta ingerkedve.</p>
<p>– Na látja – fakadt ki Franciska felé fordulva a császárné és
szó nélkül el akart tűnni a tömegben.</p>
<p>– Oh istenem, hát nem is fogadja köszöntésemet? Úgy látszik, le
kell lepleznem inkognitómat. – A szép spanyol felemelte álarcát,
egy pillanatra találkozott tekintetük és Mária Lujza ijedten,
halkan sikoltotta:</p>
<p>– Beauharnais Eugén! De hogy ismert meg? <span class=
"pagenum"><a name="Page_182" id="Page_182">-182-</a></span></p>
<p>– A megismerés csak e percben történt, eddig annyit tudtam
csupán, hogy egy felséges hölgy, kíváncsi voltam, ki lehet, mert a
felségek ma nem vegyülnek el a halandók tömegében. Most elárulta
magát, Mária Lujza.</p>
<p>A császárné hirtelen Eugén karjába fűzte kezét:</p>
<p>– Vigyázzon kérem, senkinek sem szabad tudnia, hogy itt vagyok.
Istenem, mindjárt sírok.</p>
<p>– Ne tegye, a világért se tegye, én kielégítettem
kíváncsiságomat, higyje el, amint belépett, mindjárt tudni akartam,
ki lehet ez a kis rózsabimbó. Nem árulom el, esküszöm, igaza van,
ha egyszer megszökik a schönbrunni kolóstorból.</p>
<p>– Ma történik először – mondta méltóságosan a felség.</p>
<p>– Velem szemben nem kell védekeznie, különbenb is mindegy, fő
az, hogy élvezze az estét. Tekintsen lovagjának, nem fogom zavarni
mulatságában, de ha szüksége van támaszra a kalandos vállalkozás
közben, forduljon hozzám.</p>
<p>– Még csak ez kellett – nevetett a császárné
megvigasztalódva.</p>
<p>Az ünnepi négyes véget ért, felhangzott a polonéz és Mária
Lujzát táncra kérte egy bajazzo.</p>
<p>– Kegyed is egy kis felség? – fordult Franciskához Napoleon
mostoha fia.</p>
<p>– Kérem ne kérdezzen, úgy sem árulom el, ki vagyok.</p>
<p>– Biztos?</p>
<p>– Oh egészen bizonyos.</p>
<p>– Óhajt táncolni?</p>
<p>– Köszönöm, inkább nézni szeretnék egy keveset.</p>
<p>– Nem ismeri még a társaságot? Párisból jött Mária Lujzával?</p>
<p>– Jaj Istenem, már megint kérdez. Tudja mit, majd én kérdezek
inkább.</p>
<p>– Mit óhajt tudni? <span class="pagenum"><a name="Page_183" id=
"Page_183">-183-</a></span></p>
<p>– Sok mindent. Először is mutassa be nekem az uralkodókat,
persze így, a távolból.</p>
<p>– Nem ismeri őket? – csudálkozott Beauharnais.</p>
<p>– Nem bírom leszoktatni a kérdezésről, de most kivételesen
felelek. Csak…</p>
<p>Franciska elhallgatott. A cár arca jelent meg képzeletében,
amint bizalmasan hajlik hozzá a budai bálon.</p>
<p>– Nos? – kérdezte Beauharnais.</p>
<p>Franciska összerezzent.</p>
<p>– Csak Ferenc császárt ismerem, mondotta azután nyugodtan.</p>
<p>Beauharnais Eugén karját nyújtotta Franciskának:</p>
<p>– Jöjjön, menjünk közelebb, hogy jobban láthassa a világ urait.
Én is ott lehetnék a főhercegek között, de sokan megszöktünk
vacsora után, kedvesebb a bálban részt venni, mint nézni. Hogy
fájna az orosz cárnak, ha ott kellene ülnie, míg mások
mulatnak.</p>
<p>– Az orosz cár nincs itt?</p>
<p>– Nincs, beteg, majd a karuszelt megismétlik tiszteletére.
Látja, Sándor cár kedves ember, más mint a többiek, neki
köszönhetem, hogy itt némiképen elismerik létjogosultságomat.</p>
<p>– Miért?</p>
<p>– Oh be kedves. Reménylem, azt tudja, hogy a Napoleon mostoha
fia vagyok, hogy szerettem őt és lelkesedtem érte?</p>
<p>– Már nem szereti?</p>
<p>– Szeretem és szeretni fogom mindig, csakhogy az élet hív. Jobb
lenne, ha az ő oldalához szólítana, de mit tegyen az ember? Én
megértem Mária Lujzát is.</p>
<p>– Én nem, – felelte Franciska – nekem egy fél-életnél, a
megalkuvásnál, mindig kedvesebb lenne a halál.</p>
<p>– Minő nagy szavak, Madame. Vagy talán Mademoiselle?
<span class="pagenum"><a name="Page_184" id=
"Page_184">-184-</a></span></p>
<p>– Leány vagyok – felelte Franciska.</p>
<p>– Persze, szép, fiatal, lelkes leány, önfeláldozásra kész.
Mondja, igazán fiatal?</p>
<p>– Huszonkét éves vagyok már.</p>
<p>– Oh be szeretném látni, nem emelné fel az álarcát egy
pillanatra?</p>
<p>– Hercegem, kegyed megfeledkezik az uralkodókról.</p>
<p>– Milyen szigorú. De ha úgy kívánja, elmondom leckémet is
szívesen. Szóval a császárt ismeri? Ferenc császár únja az egész
dolgot, ő jobb szeretne a Glacin sétálni, kanáriját etetni, vagy
virágait ápolni. Az orosz cárné ül mellette. Ma nagyon szép, illik
neki a fehér ruha, olyan mint egy fiatal leány, mint egy szomorú,
magános virág, a cár elhanyagolja, gyermeke nincs, sokat sír és
Czartoryski Ádám herceget szereti, ki tőle remél segítséget
Lengyelország szabadságának ügyében. Szegény Czartoryski, szegény
Erzsébet. Mert remélem tudja, hogy a cár úgyis engedni fog és
Metternich győz? Ha ezt most hallaná Sándor, biztosan megvonná
tőlem barátságát, de azért, higyje el, így lesz. Nekem is sok
mindent ígér a cár, de végül is…</p>
<p>– Ön is szeretne kapni valamit? – kérdezte érdeklődve
Franciska.</p>
<p>– Természetesen, mindnyájan csak azért jöttünk a kongresszusra,
mert reméljük, hogy nyerhetünk, vagy félünk, hogy elvesztünk
valamit. Sajnos, nekem szomorúan állnak az ügyeim, de beszéljünk
másról, Mademoiselle. Mária Ludovika császárnét sem ismeri?</p>
<p>– Ő a lila ruhás, úgy-e?</p>
<p>– Igen, Ferenc császár mellett, a sok-sok ibolyával, lássa,
milyen boldogan mosolyog, pedig fáradt és álmos már. Szereti a szép
ünnepélyeket, a virágokat, a zenét. Mögötte áll a porosz király és
Zichy grófnét keresi a tömegben; mihelyt Ferenc császár távozik,
két perc mulva már a szép Juliával fog táncolni. Fogadjunk. Akar
fogadni? <span class="pagenum"><a name="Page_185" id=
"Page_185">-185-</a></span></p>
<p>– Hogy fogadnék? Ön bizonyosan jobban tudja.</p>
<p>– Persze, hisz csak azért ajánlottam, mert ürügyet kerestem,
hogy megszoríthassam a kezét.</p>
<p>Franciska erre ki akarta húzni karját a Beauharnais karjából, de
az észrevette és hirtelen erősebben szorította magához:</p>
<p>– Haragszik? Oh ne haragudjék, egy álarcos bálon mindent
szabad.</p>
<p>– Ki az a kövér, a porosz király mellett? – kérdezte Franciska,
hogy meneküljön a beszélgetés kényes fordulata elől.</p>
<p>– Württemberg uralkodója. Úgy-e szörnyen vastag? Ki kell
vágatnia az asztalt, mely mellett ül és senki sem fér el vele egy
kocsiban. Aki Ludovika császárné mögött áll, a kis sápadt, sasorrú,
hirtelenszőke hajú, az VI. Frigyes, a dán király. Miksával
beszélget, a bajor királlyal, aki… azt akarta mondani Eugén, hogy
„az apósom“, de közben meggondolta. Ez a titokzatos idegen
bizonyosan nem tudja, hogy ő nős, és az ilyesmi nem tetszik a
fiatal lányoknak.</p>
<p>– Aki? – kérdezte Franciska.</p>
<p>– Aki szintén Napoleon híve volt.</p>
<p>– Milyen furcsa az élet – mondta Franciska.</p>
<p>– Furcsa, de néha szép is. Úgy-e szép? Most például. Mondja,
hogy kegyednek is szép egy kicsit.</p>
<p>– Nagyon szép.</p>
<p>– Köszönöm. Na most táncoljunk.</p>
<p>– Azt akarja tudni, hogy milyen karcsú vagyok? – kérdezte
ingerkedve a leány.</p>
<p>– Milyen gonosz. Azért bevallom, arra is kíváncsi volnék, nagyon
irígy jószág egy ilyen dominó, eltakar mindent és…</p>
<p>– Térjünk vissza az uralkodókhoz.</p>
<p>– Már kifogytunk belőlük, de más nagyokkal szolgálhatok, ha
parancsolja. Az egész színes tömegben azt hiszem nincs senki, aki
valami címet ne viselne neve előtt.</p>
<p>– Talán mégis van – nevetett Franciska. <span class=
"pagenum"><a name="Page_186" id="Page_186">-186-</a></span></p>
<p>– Előfordulhat esetleg, de az bizonyosan titokban tartja. Nézze,
nézze, ott a sarokban áll Metternich, lord Castlereagh és
Talleyrand. Talleyrand francia hazám képviselője, nem sok keresni
valója van itt, mint olyannak, de ő mindig saját személyi hasznát
hajhássza elsősorban és az élő hatalom fényében melegszik. Most
XVIII. Lajosért lelkesedik, de volt a Napoleon híve is, az azonban
átlátott a szitán, azt mondta rá, hogy közönséges gazember selyem
harisnyában. Azt hiszem igaza volt.</p>
<p>– Milyen csúnyák az emberek – mondta Franciska.</p>
<p>– De szépek is, kivált a nők és az a fő. Megjegyzem, Talleyrand
igazán csúnya; ravasz, ellenszenves az arca, és épen úgy biceg,
akár csak az ördög maga. Azt azonban igazán szeretném tudni, miről
beszélnek a politika nagyjai? Vajjon Nápoly, Lengyelország, vagy
Svédország sorsát döntik-e el? Látja gyermekem, ez a terem a
mulatság színes kertje, mindenki az élvezetet hajhássza és néhány
lépésnyire az örvendő tömegtől, élénken, komolyan tárgyalnak súlyos
politikai kérdésekről. A világon mindenütt ellenséges lábon állnak
egymással a mulatság és a diplomácia. Bécsben most kézenfogva
járnak. Metternich házasította össze őket. De most már igazán
jöjjön táncolni, Mademoiselle.</p>
<p>– Mindjárt. Nézze herceg, az udvar távozik, azt még látni
szeretném.</p>
<p>Amint Ferenc császár és a felséges asszonyok elhagyták a
tánctermet, valcert kezdett játszani a zenekar és Eugén most már
kérdés nélkül fogta át Franciska derekát.</p>
<p>– Most már jönnie kell. És tudja, úgy-e Mademoiselle, hogy ma
éjjel egyetlen pillanatra sem távozom oldala mellől? Úgy várom
türelmesen, míg végre megláthatom arcát és haját.</p>
<p>A keringő forgataga elragadta őket, Franciska szinte szédült,
színesen suhantak el mellettük a párok, volt itt, a beduintól az
oláh legényig, mindenféle <span class="pagenum"><a name="Page_187"
id="Page_187">-187-</a></span> nemzeti viselet. Tarka dominók
selyme suhogott, denevérek libegtették szárnyaikat, fesztelenül
mosolyogtak, összebonyolódtak, álruhában járt-kelt itt mindenki és
néhány órára kibékült, egymáshoz simult a társadalom az álarcok
mögött. Egy pillanatra Jósikát is látta Franciska, fekete selyem
frakkban, álarc nélkül, de Hardeneggel nem találkozott többé,
elvesztette szem elől.</p>
<p>– Mutassa meg az arcát – könyörgött mindig újra Beauharnais.</p>
<p>– Miért olyan kíváncsi?</p>
<p>– Mert tudom, hogy idegen itt, mert tudom, hogy nem látom meg
többé soha.</p>
<p>– Jobb is – mondta Franciska. – Igy érdeklem; ha látna, biztosan
vége lenne a varázsnak.</p>
<p>– Nem hiszem – felelte hévvel a szép francia. – Valami egész
különös van a lényében, a szavaiban, a mosolyában és a szeme olyan
szép lehet, ha szemöldöke is látszik, meg a homloka. Úgy-e nagyon
sokan szeretik kegyedet?</p>
<p>– Nem tudom, tettel még nem bizonyította senki sem és a szó
olyan keveset jelent.</p>
<p>– Én meg vagyok győződve róla, hogy gyönyörű, nem tudom milyen,
de álmodni fogok róla sokáig és azt hiszem, így van vele mindenki,
akivel egyetlen szót váltott, aki mozogni látta, vagy nevetni
hallotta.</p>
<p>Franciska arca égett, de vállatvonva könnyedén válaszolt:</p>
<p>– Az ilyesmi hirtelen jön, herceg, és hamar múlik.</p>
<p>– Lehet, de különös és csudálatos. Akár cseveg, akár táncol,
akár nevet, mindegy, mondhat, amit akar, tehet, amit akar, nem az
nagyszerű, amit mond és tesz, hanem ahogy mondja és teszi. Más mint
akiket ismerek, frissebb, idegen, ismeretlen, sohasem látott, nem
remélt. Mit mondjak még? Higyjen nekem, nekem hihet, én ismerem a
nagy világot, ismerem a nőket, láttam a legszebbeket és egyik sem
bűvölt el úgy, mint kegyed most, a <span class="pagenum"><a name=
"Page_188" id="Page_188">-188-</a></span> fekete álarc mögött,
csúnya, nagy, irígy dominójában.</p>
<p>– Herceg, ön tréfál velem… – mondotta Franciska majdnem
haragosan.</p>
<p>– Nem tréfálok, vagy jó, higyje, hogy tréfálok, jobb is talán,
ha öntudatlan marad, ha nem ismeri személye varázsát, mert addig
gyönyörködhetnek benne mások igazán. Jöjjön, Mademoiselle, együnk
és igyunk valamit és ne irígyelje tőlem a mai éjszakát.</p>
<p>– Nem irígylem herceg, szívesen maradok önnel, ha úgy akarja, de
meséljen nekem Napoleonról.</p>
<p>– Napoleonról? – a herceg csudálkozva állt meg a
narancsfasorban.</p>
<p>– Róla, róla. Ön ismerte és szerette őt, én szeretem, de sajnos,
nem ismerem.</p>
<p>– Tudja, Mademoiselle, hogy az ő neve kicsit ellenségesen
hangzik itt, ma este?</p>
<p>– De mikor engem ő érdekel legjobban a világon.</p>
<p>– Jó, tehát kérdezzen és én felelek. Csatáiról meséljek, vagy
személyéről, szavairól, tetteiről, nagyságáról, vagy bukásáról?</p>
<p>– Arról, hogy valaha visszajön-e még? Hogy visszavárják-e
Franciaországban? Hogy szeretik-e sokan? Hogy vannak-e hívei?
Hogy…</p>
<p>Beauharnais keze remegett az izgalomtól, mikor Franciska karjára
tette:</p>
<p>– Csitt, az Istenért csitt. Elrontunk mindent, megöljük híveit
és… Jobb, ha még nevét sem ejtjük ki, Mademoiselle.</p>
<p>– Ön várja, ön visszavárja, látom, tudom – ujjongott halkan
Franciska.</p>
<p>– Jöjjön, Mademoiselle, igyunk egy pohár frissitőt.</p>
<p>Mária Lujza mulatott, táncolt, kacagott, Franciska alig bírt
rátalálni, figyelmeztetnie kellett kétszer is, hogy menniök kell,
míg alszik a világ, míg észrevétlenül juthatnak haza. <span class=
"pagenum"><a name="Page_189" id="Page_189">-189-</a></span></p>
<p>– Még csak egy óra mult, de sajnos, igaza van, mennünk kell.
Jövök azonnal, – mondta a császárné, hosszasan búcsúzva egy
arabstól.</p>
<p>Franciska Beauharnais Eugénnek nyújtotta kezét:</p>
<p>– Jó éjszakát.</p>
<p>– Mademoiselle, nem engedem el, míg le nem veszi álarcát.</p>
<p>– Pedig hiába, mert nem veszem le.</p>
<p>– Egy pillanatra.</p>
<p>– Egy pillanatra sem.</p>
<p>– Milyen hamar eltelt az idő.</p>
<p>– Bizony hamar.</p>
<p>– Mondja meg legalább, hol lakik?</p>
<p>– Nem mondom meg azt sem.</p>
<p>– Úgy-e Schönbrunnban?</p>
<p>Franciska fejét rázta és kacagott:</p>
<p>– Milyen kegyetlen – mondta Eugén. – Hát legalább a haját
mutassa meg, egy pici tincset csak.</p>
<p>– Lehetetlen.</p>
<p>– Gyerünk – mondta Mária Lujza. – Jó éjszakát, Eugén.</p>
<p>– Lekísérhetem a lépcsőn, szép kis felség?</p>
<p>– Nem, nem, észrevétlenül kell távoznunk, úgy, ahogy
idejöttünk.</p>
<p>A rózsaszínű és zöld dominó selyme suhogott, Mária Lujza és
Franciska eltüntek a bálból, mint a hamupipőkék, kiknek a tündér
parancsszavára haza kell térniök.</p>
<p>– Hogy mulatott? – kérdezte a kocsiban Mária Lujza.</p>
<p>– Nagyon jól, és felséged?</p>
<p>– Pompásan. Bécs szebb, mint Páris. Most már csak a lieber Papa
meg ne tudja, meg a hercegnő és a gróf sem. A gróf nem volt ott a
bálon. Szegény, bizonyosan rám gondolt. Holnap nagyon kedves leszek
hozzá.</p>
<p>Franciska mosolygott, ő arra gondolt, amit <span class=
"pagenum"><a name="Page_190" id="Page_190">-190-</a></span>
Beauharnais mondott, a reményekre, melyekről remegő keze, ijedt
hangja beszélt.</p>
<p>Aztán egy gyors futás a kerten át, halk szóváltás a
megvesztegetett kocsissal és őrrel, aki azt hitte, két szerelmes
komornát bocsájt be az alvó kastélyba, nesztelen ajtónyitások,
titokzatos suttogás, elfojtott nevetés, gyors vetkőződés a
sötétben, és a könnyelmű császárné mély sóhajjal bujt be selyem
paplana alá, csipkés ágyába.</p>
<div class="chapter">
<h2><span class="smaller">XVII. FEJEZET.</span><br />
Igazán, nagyon, örökre…</h2>
</div>
<p>Zöld bársonykalpagos babakirályfi állt a kis színpadon, a vörös
függönyök között, olyan volt épen, mint a lovagok a karuszelen,
róluk mintázta Franciska és Hardenegg Rudolf grófra gondolt, míg
öltöztette. A színdarab javában folyt, Franciska játszott, a kis
Napoleon meg nézte. Csak ketten voltak a szobában, Franciska
elbújva a színpad mögött, a kis fiú meghúzódva egy karosszék
mélyében.</p>
<p>Egyikük sem vette észre, hogy valaki halkan belépett és az
ajtóhoz lapulva figyeli őket. Hogy is vették volna észre? A darab
olyan érdekes volt, mindez olyan új. Néhány napja, karácsonyra
kapta a kis herceg a színházat és Franciskától a sok tarka babát
hozzá. Az öreg királyt, a néger rabszolgát, a királynét és
udvarhölgyét, a királyfit, a gonosz lovagot, a jó tündért és a
szépséges hercegnőt, aki most lép épen a színpadra, az erdő
közepébe, a kis tisztásra és a királyfi eléje térdel
szerelmesen:</p>
<p>– Gyöngyházszín mosolyú hercegnő, fehér elefántcsont szobor,
szeretlek, szeress engem te is, gyönyörű princessz Kikerlak.</p>
<p>– De én nem szeretlek téged, büszke királyfi és <span class=
"pagenum"><a name="Page_191" id="Page_191">-191-</a></span> távozz
azonnal felséges atyám erdejéből – felelte gőgösen a fehér
hercegnő.</p>
<p>– Milyen kegyetlen, milyen hideg és milyen gonosz – szólalt meg
egy mély férfihang és Beauharnais Eugén egész közel lépett a kis
Napoleon karosszékéhez. A fiúcska ijedten bámult rá, a fehér
hercegnő elájult a színpadon, a zöld királyfi élettelenül hullott
lábaihoz és Franciska előlépett a vörös függönyök mögül.</p>
<p>– Végre – szólalt meg a herceg, mikor meglátta. – Végre
megtaláltam, régen keresem, a bál óta mindig keresem. Kétszer
jártam Schönbrunnban, de Mária Lujza nem fogadott, ma újra
eljöttem, a kis herceghez jöttem, azt mondták, Müller Franciska
kisasszony van nála, nekem mindegy volt, én nyomra akartam találni
mindenáron. Nem hiszi, milyen boldog voltam, mikor meghallottam a
hangját. Mindjárt megismertem. Kegyed tehát Müller Franciska?</p>
<p>– Igen, én Müller Franciska vagyok és most mit óhajt tőlem,
herceg? – kérdezte Franciska, magához szorítva a kis Napoleont.</p>
<p>– Nézni, csak nézni akarom, szomjaztam erre a pillanatra sokáig,
most láthatom és boldog vagyok, hogy itt áll előttem, gyöngyházszín
mosolyú hercegnő, fehér elefántcsont szobor. Úgy-e, így mondta?</p>
<p>– Játszunk tovább – szólalt meg a kis Napoleon. – Épen olyan
gyönyörű volt!</p>
<p>Franciska a fiúcska hajával játszott és nem tudta hirtelen, mit
feleljen. Beauharnais Eugén közelebb lépett hozzá, látni akarta jól
a gyertyák rezegő fényében. Egy hónapja ölte a vágy, a kíváncsiság,
most meg kellett tudnia, hogy érdemes volt-e a sok ábránd, hogy
igyekezzék-e megfogni ezt a leányt magának, vagy hagyja el örökre,
néhány udvarias szó után? Szép! gondolta az első pillanatban, nem
szép, gondolta, amint mélyen lehajtott fején és remegő kezén
nyugodott tekintete. Szép, nem szép? Végre el kell döntenie és
tréfásan <span class="pagenum"><a name="Page_192" id=
"Page_192">-192-</a></span> emelve összekulcsolt kezét Franciska
felé, ő is kérte:</p>
<p>– Igen, Mademoiselle, játszék tovább, én a kis Napoleon vendége
vagyok, mulattasson kicsit engem is.</p>
<p>Franciska simogató keze most megnyugodott a gyermek fején,
szemét halk villanással nagyra nyitotta és amint merész pillantása
a Beauharnais arcán nyugodott, a herceg tudta biztosan, hogy
gyönyörű.</p>
<p>– Ma este már nem játszhatom tovább – szólott csendesen
Franciska, az idő lejárt, ezóta vége lenne a darabnak. Bocsásson
meg herceg, Montesquiou grófnéhoz kell kísérnem őfelségét.</p>
<p>– Nem szabad elmennie, Mademoiselle.</p>
<p>Beauharnais Eugén eléje lépett, szenvedélyes lett, vad
természete egyszerre utat tört. Rögtön, vagy soha, mindent vagy
semmit, ez volt jelszava. Akarni tudott, kitartás nélkül, de
erősen, szenvedélyesen, úgy mint az orosz cár, csak fiatalabban,
kevesebb fejedelmi hatalommal és több férfierővel.</p>
<p>– Bocsásson, herceg – mondta büszkén Franciska és még szebb
lett.</p>
<p>Beauharnais egyetlen pillanat után visszanyerte önuralmát,
ravasz feje kész volt a csatatervvel és közelhajolva a leányhoz,
halkan súgta a fülébe:</p>
<p>– Értsen meg, fontos mondanivalóm van, csak nem merek beszélni,
ne kapja el fejét, hallgasson meg.</p>
<p>– Bocsásson, herceg… – ismételte Franciska.</p>
<p>– Napoleonról van szó – susogta elfojtott hangon a herceg és a
leány egyszerre rabja volt, két kezét védőleg tette a kis fiú
fejére, úgy könyörgött:</p>
<p>– Csitt, az Istenért, csitt.</p>
<p>– Beszélnem kell kegyeddel – mondta a herceg.</p>
<p>– Most nem lehet, látja, tudja.</p>
<p>– Megvárom, míg visszatér.</p>
<p>– A felséges asszonyhoz kell mennem ilyenkor.</p>
<p>– Jó, hát később. Az ügy komoly, sok mindent kell kérdeznem, a
romoknál várom, várom míg <span class="pagenum"><a name="Page_193"
id="Page_193">-193-</a></span> jön, míg jöhet. Igérje meg,
Mademoiselle, hogy jön, hogy nem várom hiába.</p>
<p>– Nem fog rám hiába várni – mondta Franciska alig
hallhatóan.</p>
<p class="center">*</p>
<p>– Milyen ember Beauharnais Eugén? – kérdezte Montesquiou
grófnétól Franciska.</p>
<p>– Kis leány, hogy jut kegyednek eszébe Beauharnais Eugén?</p>
<p>– Itt járt.</p>
<p>– Mikor?</p>
<p>– Most, épen most.</p>
<p>– Miért jött?</p>
<p>– A kis herceget látogatta meg.</p>
<p>– Elment már?</p>
<p>– El – felelte zavartan Franciska.</p>
<p>– És most szeretne róla egyet-mást hallani? Szép ember, hódító
megjelenés, tüzes, vidám, tud udvarolni. Udvarolt, úgy-e? –
tréfálkozott a grófné.</p>
<p>Franciska halkan, kínosan válaszolt:</p>
<p>– Nem udvarolt, nem, igazán nem, csak érdekel.</p>
<p>– Szóval nem tetszik, nem azért kérdi? Igazán nem tetszik?</p>
<p>– Nekem? – nevetett Franciska.</p>
<p>– No az nem olyan csudálatos, már sok nőnek tetszett és tetszik
is bizonyára. De ha nem hódította meg kegyedet, annál jobb, akkor
őszinte lehetek, mert én nem szeretem Beauharnais Eugént. Ne értsen
félre, szép, fiatal, vidám, egyike volt Napoleon legvitézebb
generálisainak, bátor, elszánt, vakmerő, de könnyelmű, ingatag és a
nőkkel… tudja, szereti a nőket. Lássa, az én édesanyámnak volt egy
kis kutyája, különös fajta, fehérszőrű állat. Gyönyörű nagy szeme
volt és szeszélyes, borzas feje. Azt hiszem, gyáva volt, de olyan
hallatlanul vakmerő, hogy sohasem jutott napfényre gyávasága.
Legjobban a fiatal csirkevért szerette, megfojtott minden útjába
kerülő <span class="pagenum"><a name="Page_194" id=
"Page_194">-194-</a></span> madarat, egy pillanatig nyalta meleg
vérét, aztán melléje ült és sírt. Örökké mozgott, örökké futott,
örökké nyugtalan volt. Mindig emlékezni fogok rá, mikor ősszel
végigrohant az erdőn, a száraz lomb zizegett lába alatt, nagy port
vert fel és mikor megállt, látszott rajta, hogy óriásnak érzi
magát. Érti, hogy miért mondtam ezt el most?</p>
<p>– De Napoleont azért nagyon szereti? – halk kétkedés volt a
Franciska hangjában.</p>
<p>– Nagyon? Igen, azt hiszem, szereti igazán, csak nem annyira,
hogy feláldozná érte jövőjét, hogy követni tudná a szenvedésbe is.
A hatalmáért ezerszer kockáztatta életét, de boldogtalanságát
megosztani nem akarja.</p>
<p>– És ha Napoleon megint hatalmas lenne?</p>
<p>– Akkor hiszem, hogy ismét meg tudna halni érte.</p>
<p>Franciska felvetette tekintetét és bátran nézett a grófné
szemébe.</p>
<p>– Köszönöm, grófné. Jó éjszakát.</p>
<p>– Ma este nem látom?</p>
<p>– Nem, ma este… ma este nem érek rá…</p>
<p>– Úgy? Új ruha kell ismét Őfelségének. Ma mit vesz fel?</p>
<p>– Fehér selyemruhát, hattyúprémmel és fehér rózsadísszel.</p>
<p>– Mint egy menyasszony – mondta gúnyosan a grófné. – No, jó
éjszakát, Franciska.</p>
<p>Holdfényes este volt, a nagy park fehér szobrai mint kísértetek,
úgy álltak a gyengén havas fák között és a fagyott út csikorgott
Franciska lába alatt, amint sietve ment a találkozóra. Fehér köpeny
volt rajta, fehér kendő a fején és úgy szaladt a nagy fasorban,
mint egy talapzatáról megszökött kis márvány istennő. A sűrűn
összenőtt, nyírott fák zúgtak körülötte! Milyen ismerős volt neki
ez a zúgás, sokszor félt tőle éjjelenként és fejére húzta
takaróját, de nem lehetett elbujni előle, mégis hallotta, mint egy
közeli vízesést. Mert elhagyatott volt Schönbrunnban, egyhangú
napjai <span class="pagenum"><a name="Page_195" id=
"Page_195">-195-</a></span> szomorúságban teltek el. Harmonikus
érzésvilágához nem illett a bizonytalan helyzet, neki otthon
kellett és mindig gyakrabban vágyott haza Óbudára. Kis szobájára
emlékezett és az órákra. Itt is volt zenélőóra, fel is húzhatta, de
nem tette, mert az inkább szomorú volt. Multjának szép álmai
olyanok voltak, mint egy bolondos, tarka, törökös szövet a jelen
sötét fátyola alatt. Esténként soká gondolkozott és tiszta
fogalmakat akart teremteni magában és maga köré, szép nagy ajtókat,
szép nagy ablakokat, de a csendes képeket elűzték mindig nyugtalan
vágyai. Gyakran írt apjának, bocsánatát kérte, esdekelt, hogy ne
gondoljon róla semmi rosszat, biztosította, hogy nem ember, hanem
valami titokzatos, messzi-messzi álom vitte magával, bíztatta, hogy
nemsokára hazatér, de nem kapott választ soha. A multját
elvesztette, jövője semmit sem igért. Sokszor este, ha már nagy
volt a csend, szerette volna, ha valaki jön és megveri, vagy
megsimogatja, nagyon várta, de ha az összes embereket elébe
állították volna, hogy válasszon, azt felelte volna, hogy egyik sem
kell.</p>
<p>Útra készen állt Franciska, de nem jött érte senki és egyedül
nem tudott elindulni sehova, mert leláncolták álmai, melyek olyan
gyönyörűnek igérték jövőjét annyi éven át.</p>
<p>Sokszor visszatért emlékeiben ahhoz, amit eddig élt. Tovább
színezte az apró eshetőségeket, melyekkel megkínálta az élet.
Hardeneggnél kellett volna megállnia? Mi lett volna akkor? Jósika
volt számára rendelve, vagy a cár? Megcsalta, elhagyta őket és
lehet, maga ellen vétett, mikor önző vágyakkal menekült előlük.</p>
<p>Semmit sem akart igazán, semmit sem kívánt úgy, amint kívánnia
kellett volna, hogy életcélja lehessen. Mintha egész tettereje
kimerült volna azon az estén, melyen atyját szívtelenül
elhagyta.</p>
<p>Ha gondolkozott, mindig szomorú lett, azért elhitette magával
újra meg újra, hogy vészes, nagy önfeláldozásra született, hogy
egyedül Napoleont <span class="pagenum"><a name="Page_196" id=
"Page_196">-196-</a></span> szereti, bánkódva szereti, mert hőse
elhagyatott és nem ura a világnak többé.</p>
<p>A fák zúgtak, Franciska szaladt, a mai estétől sokat várt,
eseményeket várt. Sietett hát a romok felé, ahol Napoleonról fog
hírt kapni és el is feledte majdnem, hogy a hírekkel egy férfi
várja, egy erősakaratú, szerelmes lovag.</p>
<p>A holdfényben kísértetiesen, tisztán rajzolódtak a mesterséges
romok, a téglahalmaz, köröskörül néhány görög isten, a hegynek
nekiépített ívelt kapu, megrongált domborműveivel, a schönbrunni
park regényes dísze. Már egészen közelért Franciska, de Beauharnais
Eugént nem látta sehol. Felszaladt a hegyoldalon, a romok mögé,
nagyot sóhajtva, fáradtan dőlt egy csonka oszlopnak, egy pillanatra
lehúnyta szemét és akkor egyszerre érezte, hogy valaki mellette
áll. Hirtelen felpillantott, tekintete találkozott az Eugén
tekintetével, aki nézte őt és mosolygott. Nagy volt, sötét, az
ezüstös téli éjszakában, Franciska kezet adott neki és kicsit
összehúzta homlokát. Majdnem öntudatlanul cselekedett, de erősen
érezte minden mozdulatát, mintha mélyebben élne, mintha, amit egész
napon át elrejtve álmodott, egyszerre előtérbe lépne és fogva
tartaná, mint a hipnózis.</p>
<p>Beauharnais Eugén megszorította a kezét:</p>
<p>– Hát eljött mégis, Mademoiselle? Szép, hogy eljött,
köszönöm.</p>
<p>– Nincs mit köszönnie, herceg – szólott Franciska. – Én
köszönöm, hogy hívott és kérem, mondja el gyorsan, amit tud. Mit
kell tennem? Megteszek mindent, higyje el. Az életemet is szívesen
adom oda érte.</p>
<p>Izgatottan beszélt, gyorsan, Eugén mosolygott és gyönyörködve
simogatta hideg kezét.</p>
<p>– Milyen szép hogy eljött, milyen szép – ismételte
gyengéden.</p>
<p>– Herceg, kérem, én a híreket várom.</p>
<p>– Elmondok mindent, gyönyörű Franciska, de <span class=
"pagenum"><a name="Page_197" id="Page_197">-197-</a></span> előbb
tudni akarom, miért szereti olyan nagyon Napoleont?</p>
<p>– Miért? Nem tudom. Nem elég az, hogy szeretem? Bízzék bennem,
kérem. Nyugodtan elmondhat mindent; ha kell, tudok hallgatni, ha
kell, tudok cselekedni, higyje el, nincs senki, senki a világon,
aki úgy szeretné őt, mint én.</p>
<p>– Franciska, kedves Franciska – mondta lágyan Eugén és finoman
ölelte át a remegő leányt, mintha hála volna csak a merész
mozdulat, megértő gyengédség.</p>
<p>– Ön is imádja őt? Úgy-e herceg, ön is meg tudna halni érte? Oh,
hogy szeretem, amiért úgy szereti őt.</p>
<p>– Én is szeretem kegyedet, Mademoiselle Franciska, bízzék bennem
kegyed is.</p>
<p>Franciska a Beauharnais kezébe tette kezét meleg szorítással,
Beauharnais átölelve tartotta őt és hosszú csend borította be a két
fiatal embert. Ennyi ártatlansággal, komoly hittel szemben, kicsit
tanácstalan volt a hódító herceg is, zavarba ejtette, hogy a leány
tűri ölelését. A fák zúgtak, a hold világított, elrejtve álltak a
görög oszlop mögött, Franciska türelmetlen várakozással leste a
szót, és nagy nyugtalanságában megfeledkezett helyzetéről, a percek
mulásáról, mindenről a világon.</p>
<p>– Milyen hideg a keze – szólalt meg a herceg egy idő mulva.</p>
<p>Erre felébredt Franciska; egyszerre érezte a Beauharnais
ölelését és gyorsan bontakozott ki karjából:</p>
<p>– Herceg, nekem mennem kell, nem maradhatok sokáig, könyörgök,
mondja el, mit tud, mit akart velem közölni?</p>
<p>Eugén halkan kacagott:</p>
<p>– Az Istenért, Mademoiselle, ne legyen olyan izgatott, Napoleon
meg sem érdemli, hogy úgy szeresse.</p>
<p>Franciska tiltakozva emelte fel kezét, szenvedélyes lett:
<span class="pagenum"><a name="Page_198" id=
"Page_198">-198-</a></span></p>
<p>– Nem érdemli meg? Hogy mondhat ilyet, hogy mer ilyet
mondani?</p>
<p>– Hát igazán olyan nagyon szereti?</p>
<p>– Imádom.</p>
<p>– Nem is ismeri.</p>
<p>– Az mindegy, láttam az életét, tudom tetteit, ő a legnagyobb
ember volt mindenki között, a legnagyobb hős, hódító, férfi, igazi
férfi és egyedül őt érdemes szeretni.</p>
<p>– Hogy mondhatja ezt, Mademoiselle és miért mondja ezt
nekem?</p>
<p>– Megmondom mindenkinek, az egész világnak.</p>
<p>Beauharnais most közel hajolt Franciskához és behízelgő,
csitító, lágy hangon szólt:</p>
<p>– Nem szabad ilyet mondania, Franciska, kegyednek különösen
nem.</p>
<p>Dacosan válaszolt Franciska:</p>
<p>– Miért? mert leány vagyok, egy leány nem mondhatja meg, amit
érez, csak…</p>
<p>– Kegyed nem értett meg, szép kisasszony, csak azt mondom, hogy
nem szabad érzelemvilágát kidobni az emberek útjába, mert
eltapossák és aztán kegyednek fáj.</p>
<p>– Hát nincs az ilyen nagy érzésnek semmi értéke? – kérdezte
ijedten Franciska.</p>
<p>Beauharnais most ujból megfogta kezét, a szívéhez szorította,
úgy beszélt a leányhoz, akiről tudta már, hogy gyenge, elhagyatott
és szomorú:</p>
<p>– Gyöngyházszín mosolyú kis hercegnő, értsen meg, a kegyed meleg
szíve csudálatos értékes kincs, de magát lopja meg, ha egy
elérhetetlen, képzelt érzésben pazarolja el ezt az édes drágaságot.
Egy erős simogató kéz kell kegyednek, egy erős, nagyon erős
kéz.</p>
<p>– Egy erős kéz – ismételte álmodozva Franciska.</p>
<p>– Hát senkit sem szeret? – kérdezte Beauharnais és most
elengedte a leány kezét, hogy nyugodtabb bizalommal beszélhessen
vele.</p>
<p>– Senkit – suttogta Franciska. <span class="pagenum"><a name=
"Page_199" id="Page_199">-199-</a></span></p>
<p>– De tudna, úgy-e?</p>
<p>– Tudnék – mondta gyönyörű mosollyal a leány.</p>
<p>Most már neki is a maga érzésvilága lett a legfontosabb és
őszintén felelt, mintha az éjszaka kérdezné titkait, ma is úgy,
mint rendesen.</p>
<p>– De kegyedet már sokan szerették, úgy-e kis fehér hercegnő?</p>
<p>Franciska elmosolyodott:</p>
<p>– Sokan épen nem, de némelyek mondták, hogy szeretnek.</p>
<p>– És kegyed nem szerette egyiket sem?</p>
<p>– Nem – felelte határozottan Franciska, de aztán elgondolkozva
tette hozzá: – Azért egy kicsit szerettem, de hamar elmult és
sohasem bántam.</p>
<p>Beauharnais végigsimított homlokán, mintha fájdalmas képeket
űzne el és szomorúan mondta:</p>
<p>– Értem, oh nagyon jól értem, kegyed csak azt szereti, akire
épen szüksége van és addig, míg szüksége van rája.</p>
<p>– Oh nem.</p>
<p>– De igen, Franciska, de igen.</p>
<p>– Én nem tehetek róla.</p>
<p>– Lehet, lehet, de mégis meg kellene gondolnia, hogy az, akire
épen szüksége van, nagyon sokat áldoz kegyedért, és kegyed
elfogadja hidegen, kedves mosollyal, lelkiismeretfurdalás nélkül.
Én is itt vártam ma este és kegyed eljött, mert akart tőlem
valamit, de hidegen, gonoszul hagy el abban a pillanatban, amelyben
bevallom, hogy szeretem.</p>
<p>Eugén kezébe temette arcát, egy oszlophoz dőlve állt a
holdfényben, sötét galléros köpenyében mint maga a szomorú
kétségbeesés. Franciska remegve nézte őt. Szeretem! azt mondta a
herceg. Csudálatos, varázsos szó. Szerelem! Mi mindent igér,
támaszt, nyugalmat, simogatást. A szél erősebb lett, Franciska
fázott, megdermedt kezét gyámoltalanul nyújtotta Eugén felé és
könyörögve szólt:</p>
<p>– Herceg, ön Napoleonról akart beszélni velem. <span class=
"pagenum"><a name="Page_200" id="Page_200">-200-</a></span></p>
<p>Beauharnais gyors mozdulattal kapta el a két jéghideg, dermedt
kezet:</p>
<p>– Napoleonról vagy az egész világról, nem mindegy az, amikor
szeretem?</p>
<p>Franciska ki akarta szabadítani kezét az erős szorításból, de
félig megfagyott ujjai tehetetlenül vergődtek a forró
férfikézben:</p>
<p>– Herceg, nekem mennem kell – könyörgött.</p>
<p>– De nem engedem, nem engedhetem, szép hercegnő, nem bántom,
szeretem, csak látni akarom, ne féljen tőlem, a kezét fogom, nézem,
imádom. Két percig maradjon még, Franciska.</p>
<p>És Franciska akaratereje elzsibbadt, zűrzavarosan járt fejében,
amit a grófnétól hallott este: szép, vidám, vakmerő, gyáva, a nőket
szereti… megfojt minden útjába kerülő madarat… a fiatal vért
kívánja…</p>
<p>– Engedjen el, herceg, kérem, engedjen – suttogta
panaszosan.</p>
<p>– Nem engedem, tündérem, drága szerelmem, Franciskám. Nem
engedem. Boldog vagyok, hogy megtaláltam, dacos, édes, büszke, kis
leány – felelte Beauharnais. Aztán hirtelen magához rántotta,
átölelte és megcsókolta, hogy Franciska gondolkozni sem bírt,
lélekzeni sem tudott. Ez más volt, mint a Hardenegg könyörgése, más
mint a Jósika egyetlen, halk csókja, más, mint a cár vallomása, ez
forróság volt, kábító, égető meleg, melynek érintése lángra
gyújt.</p>
<p>– Szeretem – suttogta Eugén.</p>
<p>– Igazán? – lehelte Franciska alig hallhatóan.</p>
<p>– Igazán, nagyon, örökre, kis boldogságom, te!</p>
<p>Gyengéden takarta be köpenyével a fázó leányt, simogatta arcát,
haját, melengedte dermedt ujjait, hogy Franciska már nem didergett,
nem érezte a telet, elfelejtette az éjszakát, nem gondolt vergődő
vágyaira, erős ölelés volt számára az egész világ. A szél fujt,
folyton erősebben fujt, szinte bömbölve nyargalt végig a parkon, de
most nem kínozta <span class="pagenum"><a name="Page_201" id=
"Page_201">-201-</a></span> Franciskát a fák zúgása, úgy mint kis
szobájának csendjében minden este.</p>
<p>Egy óra a fagyban és mi maradt belőle? Franciska szaladt haza,
fehér gallérja repült utána a szélben, fejkendője nyakába csúszott,
haja ziláltan hullott arcába és kezét szívére szorítva ott állt kis
szobájának ablakában. A szívén volt a keze, a Napoleon képén és a
vörös darun, megborzongva húzta ki a vékony láncot ruhája alól,
lekapcsolta róla a Hardenegg ajándékát és elzárta fiókjába a kis
aranylapot a karcsú madárral. Most, mikor sorsa betelt, már nem
viselheti azt, ami ígéret volt a jövőre. A Napoleon-kép ott maradt
régi helyén, hisz érte együtt fognak küzdeni Eugénnel. Franciska
lefeküdt, de soká, soká vergődött ébren ágyában, kicsit
kedvetlenül, mint akit kiraboltak. Sírt is közben, de nem vette
észre könnyeit, és nem tudta azt sem, hogy mosolyog boldogan, míg
halkan ismételgette magában: – Igazán, nagyon, örökre, kis
boldogságom, te!</p>
<div class="chapter">
<h2><span class="smaller">XVIII. FEJEZET.</span><br />
Mit mesél Metternich Montebello hercegnőnek?</h2>
</div>
<p>Senki sem vette észre Franciskán másnap az izgalmas este, az
álmatlan éjszaka nyomait. Derült volt, nyugodt, ha nem is szerette
Beauharnais Eugént úgy, amint ő képzelte szép álmaiban a szerelmet,
de vágyott utána, várta simogatását és meleg érzéssel gondolt
csókjaira. Olyan jó, hogy szerette valaki és neki volt alkalma,
módja viszontszerethetni. Ha nem lehetett ujjongva boldog, legalább
édes derűvel boldogíthatott egy erős férfit. Senki sem volt számára
Eugén, ha annak nézte, aki igazán, de mindenki, az egész világ, ha
csókjaira emlékezve, az ő nevén kellett szólítania <span class=
"pagenum"><a name="Page_202" id="Page_202">-202-</a></span> sok
kacagó, síró, türelmetlen vágyát. Valakire várt sokáig. Ő volna az?
A beteljesedett álom?… Nem, de ő csókolta meg először igazán, neki
remegett karjában először és hozzá szeretett volna menni most is.
Hírt várt már reggel korán tőle, aki karjában tartotta az előző
estén erős öleléssel.</p>
<p>– Most már az enyém kell hogy légy, Franciska, igazán, egészen!
– Ezzel vált el tőle Beauharnais és ő bólintott hozzá nyugodtan,
vonakodás nélkül.</p>
<p>Igazán, egészen? Mit jelent az most már, ha tűrte csókjait,
simogatását, ha hozzásimult odaadással. Az ilyesmi egy életre szól,
úgy hitte Franciska. Nem az övé máris, mikor karjaiba vágyik és
vágyni fog örökre? Jövője, sorsa most már Beauharnais Eugén, az
biztos. Hogyan, miképen? Az volt a kérdés csupán. Ha Eugén igazán
szereti, nem kívánhatja, hogy csak úgy… Feleségül veszi? Az sem
lehet. Mi lesz? Mi lesz hát?</p>
<p>A grófnéval szeretett volna beszélni, de nappal nem lehetett.
Délelőtt Mária Lujza ruháját díszítette, délután a kis Napoleonnak
játszotta végig a félbenmaradt darabot. A zöld királyfi ezer kaland
után elnyerte a gyöngyházszín mosolyú hercegnő szívét és keblére
ölelve súgta fülébe: – Szeretlek, princesz Kikerlak, igazán,
nagyon, örökre.</p>
<p>Beauharnaistól azonban még mindig nem jött semmi hír és
Franciska most már csak az estét várta, mikor a grófné ölébe
hajthatja fáradt fejét.</p>
<p>Alkonyatkor Metternich herceg kocsija állt meg a sárga kastély
előtt. A kancellár gyakran jött, ilyenkor Mária Lujzát látogatta
meg, Montebello hercegnőt és Franciskát. Vigyázott Schönbrunnra,
leste a híreket és figyelt a sok asszonyszív dobogására is, nehogy
a veszedelmes fészekből veszedelmes érzések keljenek szárnyra.</p>
<p>Mária Lujza vidáman fogadta, a cher prince híreket hozott,
udvari ünnepélyekről, ruhákról, új szerelmekről mesélt neki. Az
ex-császárné végnélkül tudott kérdezni, életének főrendezője pedig
örült felületes érdeklődésének, lelke ürességének. <span class=
"pagenum"><a name="Page_203" id="Page_203">-203-</a></span></p>
<p>Végül Metternich kérdezett:</p>
<p>– Neipperg gróffal meg van elégedve, felséged?</p>
<p>– Meg – felelte pirulva Mária Lujza.</p>
<p>– Szóval, jó, hogy őt jelölte ki a császár Őfelsége felséged
lovagjául?</p>
<p>– Oh, nagyon jó.</p>
<p>– Minden este eljön a gróf?</p>
<p>– Minden este. Kitünően zongorázik, énekel is, azért kedvelem
őt. – Mária Lujza szinte védekezett.</p>
<p>A herceg mosolygott:</p>
<p>– A fontos az, hogy felségednek tetszik, amiért mellékes, a gróf
megérdemli felséged bizalmát és a császár Őfelsége örömmel hallja,
hogy felséged kegyes hozzá.</p>
<p>– A lieber Papa tudja?</p>
<p>– A császár Őfelsége mindent tud, mert szívén viseli felséged
boldogságát.</p>
<p>Boldogság! Erre a szóra megdobbant Mária Lujza szíve. A gróf
csókjaira gondolt; örült, hogy a herceg távozott és az esti
öltözködésig nyugágyán végigdőlve, egy szebb jövőről álmodott. A
lieber Papa is úgy akarja, ő is úgy akarja, a gróf is úgy akarja…
Mindnyájan egyet akarnak, az ő boldogságát és az ő boldogságát csak
egy jelentheti, az, amit nyiltan a világ előtt nem tehet, de ami
titokban, elbujva, annál édesebb. Boldogság, szerelem… Lehúnyta
szemét: – A rózsaszínű ruhámat veszem föl ma este – gondolta el,
mosolyogva.</p>
<p>Metternich Franciskát kereste. A kis Napoleon nappali szobájában
találta egyedül. A babákat rakosgatta el, a hercegnőt, a zöldruhás
királyfit, a rabszolgát…</p>
<p>– Jó estét, Franciska kisasszony.</p>
<p>– Jó estét, herceg.</p>
<p>Kezet fogtak, Franciska nem szerette Metternieh látogatásait,
kutató pillantását, ravasz kérdéseit és hódoló kézcsókját. Tetszett
a hercegnek, tudta és mindig félt, hogy egyszerre lecsap rá, mint
egy ragadozó madár védetlen áldozatára. <span class=
"pagenum"><a name="Page_204" id="Page_204">-204-</a></span></p>
<p>– Kegyed mindennap szebb lesz, Mademoiselle – szólott Metternich
kedveskedve.</p>
<p>– Oh Istenem – sóhajtott Franciska.</p>
<p>– Miért olyan unott, talán már elég is volt kegyednek, már
sokalja? Igaza van, lassan én is megsokallom. De tudja, hogy ma
különösen szép. Miért, mi történt, talán beleszeretett
valakibe?</p>
<p>Franciska vállat vont:</p>
<p>– Ugyan kibe?</p>
<p>– Igaza van, csak engem lát, meg Neipperg grófot. Én nem
számítok, maradna tehát a gróf. Kegyednek is a félszemű Ámor
tetszik, Mademoiselle Franciska?</p>
<p>– Mi jut eszébe hercegségednek?</p>
<p>– Ugyan, ugyan, nem kell azért haragudnia. A gróf hódító férfiú,
másnak is tetszik. Mondja, soká szokott itt maradni esténként?</p>
<p>– Nem tudom.</p>
<p>– Dehogy nem tudja, csak nem akarja mondani, nekem nyugodtan
elárulhatja Mária Lujza Őfelsége titkait.</p>
<p>– Én nem ismerem a felséges asszony titkait.</p>
<p>Franciska mindig vigyázott Metternich herceg kérdéseire és
óvatosan válaszolt, úgy, amint a grófné tanította. A grófné régen
tudta, miért hozta a herceg Franciskát Schönbrunnba és tudta a
leány is, azért résen voltak és a kancellár rendesen csalódottan
távozott.</p>
<p>– Mondja, Mademoiselle, járt kinn Beauharnais Eugén?</p>
<p>Franciska ijedten nézett rá: miért akarja vajjon tudni, Istenem,
miért?</p>
<p>– Gondolkozzék kérem, tudnia kell, a császár Őfelsége nem
akarja, hogy a herceg gyakran találkozzék Mária Lujza Őfelségével.
Mondja, mikor volt itt utoljára?</p>
<p>– Tegnap – suttogta elhaló hangon Franciska.</p>
<p>– A felség fogadta őt?</p>
<p>– Nem, Őfelsége nem fogadta, a kis herceget látogatta meg.
<span class="pagenum"><a name="Page_205" id=
"Page_205">-205-</a></span></p>
<p>– Aztán távozott?</p>
<p>Franciska alig tudott uralkodni magán:</p>
<p>– Azt hiszem távozott.</p>
<p>– Hány órakor?</p>
<p>– Nem tudom.</p>
<p>– Gondolkozzék.</p>
<p>– Nem tudom, de igen, várjon, úgy hét óra tájban.</p>
<p>– Akkor rendben van.</p>
<p>Most már Franciska érdeklődött félve:</p>
<p>– Miért van rendben, mi van rendben?</p>
<p>Metternich nevetett:</p>
<p>– Milyen kíváncsi, de ha tudni akarja, megmondhatom. Ma reggel
azt a jelentést kaptam, hogy a herceg idejött ki délután és csak
késő éjjel tért haza. No de akkor bizonyára másfelé járt,
alkalmasint valami titkos találkáról van szó, melyet egy
schönbrunni látogatással akart leplezni.</p>
<p>– Kit és mit akart egy schönbrunni látogatással leplezni? –
kérdezte hirtelen belépve Montebello hercegnő. – Különben jó
estét.</p>
<p>Metternich felállt és eléje ment:</p>
<p>– Jó estét, hercegnő. Beauharnais Eugénról beszéltünk.
Megjegyzem, ismét egy pompás történetet tudok róla, majd később
elmondom.</p>
<p>Mindketten Franciskára néztek, aztán jelentős pillantással
egymásra. Franciska megértette és gyorsan elhagyta a szobát, pedig
a szíve úgy dobogott, a térde remegett és nagyon szerette volna
tudni, mit mesél el Metternich Montebello hercegnőnek olyan csúnya
mosollyal.</p>
<p>Felöltöztette Mária Lujzát rózsaszínű atlaszba, könnyű, omló
fátyolokba, rózsát tűzött hajába, megigazgatta apró lábain a
szalagcsokrokat, aztán kezét összekulcsolva ült a grófné szobája
sarkában, a sötétben egyedül.</p>
<p>– Mit mesélt Metternich herceg? Miért nem írt Eugén? Félt, hogy
megtudják, mert hisz minden lépésére ügyelnek? Nem jött, mert
nagyon szereti, vagy nem jött, mert nem szereti? Franciska
<span class="pagenum"><a name="Page_206" id=
"Page_206">-206-</a></span> belefáradt a gyötrő gondolatokba.
Lehúnyta szemét és akkor érezte csak igazán, mennyire kimerítette a
mai nap. A fejét hátrahajtotta, megfeledkezett mindenről és
lágyság, gyengeség fogta el, a tények elvesztek emlékéből, érzések
maradtak csupán. Egy szép szobába lépett be gondolatban, fehér
szőnyegen feküdt, álmodozott, azt álmodta, hogy a szoba az övé,
hogy meleg, kedves és ő puhán fekszik valakinek a lábainál, aki
simogatja fejét. De ez a valaki már csak Beauharnais Eugén
lehet.</p>
<p>A grófné jött, Franciska az öreg hölgy lábához ült, kis
zsámolyára és váratlanul, hirtelen kérdezte:</p>
<p>– Kiket szeretett Beauharnais Eugén?</p>
<p>Tréfásan fenyegette meg a grófné:</p>
<p>– Ej, ej, Franciska, a hódító herceg mégis érdekli, úgy
látom.</p>
<p>– Nem, nem, higyje el, grófné, nem, csak…</p>
<p>– Nos, csak? Gyermekem, ha ilyen hevesen tagad, az már vallomás.
Pedig nem szabad rá gondolnia.</p>
<p>Franciska lehajtotta fejét, majdnem a grófné ölébe, a szürke
selyem ráncok közé:</p>
<p>– Csak azért kérdem, mert Metternich herceg beszélt róla ma és
Montebello hercegnőnek mesélt valamit Beauharnaisról, amit nekem
nem volt szabad hallanom. Vajjon mit mondhatott?</p>
<p>A grófné Franciska haját simogatta, könnyű, fehér kezével:</p>
<p>– Mit mondott? Istenem, kis leányom, én nem tudom, de az én
Franciskámnak nem is szabad érdeklődnie ilyesmi iránt, még
kíváncsiságból sem. Valami csúnya asszonytörténet lehet, felületes
kaland. A hercegnek minden nő kell, mindennap más, mindenik egy
percre. Nem tud lemondani egyről sem, aki útjába kerül.</p>
<p>– Aki útjába kerül – suttogta Franciska.</p>
<p>– Kis leányom, mi ez? – A grófné felemelte az ölében nyugvó
fejet és a Franciska szemébe nézett. <span class="pagenum"><a name=
"Page_207" id="Page_207">-207-</a></span> – Nem, nem, nem szabad,
gyermekem, nem szabad. Úgy mondom, mintha a leányom volna, a
leányom, aki jobb s szebb, semhogy egy percre is gondolhatna arra
az emberre. Az orosz cár és Beauharnais Eugén! A titkos rendőrség
mindennap új kalandot jelent róluk. Jó barátok, együtt szórakoznak…
Mit mesélt Metternich a hercegnőnek ma? Nem tudom, de tudom, amit
multkor mesélt, amit a hercegnő, mint jó tréfát elmondott
mindenkinek… Nem leányfülnek való, Franciskám, de orvosságnak jó és
nekem ki kell gyógyítanom, mert a herceg tetszik az én kis
leányomnak.</p>
<p>– Nekem nem tetszik – tagadott sírással küzdve Franciska.</p>
<p>– Tetszik, de el fogja felejteni, mert el kell felejtenie.
Szóval, Metternich, aki a Geheimpolizei jelentéseivel mulattatja
Montebello hercegnőt, elmesélte, hogy minden éjjel inkognitóban
kar-karban a legsötétebb, legzüllöttebb utcákban látják együtt
Sándor cárt és a volt itáliai alkirályt. Ne reszkessen úgy,
Franciskám.</p>
<p>A leány szeme könnyel volt tele:</p>
<p>– Ne, ne mondja tovább.</p>
<p>– De mondom, mondanom kell, most kegyetlennek látszom, pedig
csak szeretetből teszem. Multkor éjjel egy rosszhírű ház lépcsőjén
mentek fel együtt, a cár meg a herceg, mikor szembe jött velük a
Beauharnais inasa. A félhomályban nem ismerte meg gazdáját, csak a
versenytársát látta benne és vállon ragadta, hogy ledobja a lépcsőn
a cárral együtt. De erre megszólalt a herceg és hangjára az inas
észretért…</p>
<p>– Ne, ne – sikoltotta Franciska.</p>
<p>– Nagyon fáj, kis leányom? Csúnya történet is, különösen ha egy
olyan ember keveredik ilyesmikbe, akinek felesége van és
gyermekei.</p>
<p>– Felesége, gyermekei?</p>
<p>– Hát nem tudta? A bajor király leánya a felesége, Auguszta,
Napoleon választotta számára, kedves jó asszony… Úgy-e, Franciskám,
nem gondol <span class="pagenum"><a name="Page_208" id=
"Page_208">-208-</a></span> többé a hercegre és úgy-e, nem komoly a
csalódása?</p>
<p>Franciska felállt, összeszorította száját, leküzdötte
felindulását és minden szó után ajkába vágva fogát, nyugodtan
válaszolt:</p>
<p>– Én csak a Napoleon mostohafiát láttam benne.</p>
<p>– Csak, igazán csak?</p>
<p>– Csak.</p>
<p>– Akkor jó – mondta a grófné.</p>
<p>Franciska kiszaladt, bezárkózott szobájába, ágyára dobta magát
és sírt, keservesen zokogott, fájdalmasan, hogy a teste remegett és
a torkát fojtogatta az indulat. Mi történt vele? Olyan sokat adott
oda, elvesztette legdrágább, legtisztább, legszebb álmait. Az első
visszaadott csók, az első odaadó ölelés, az első forró, sejtelmes,
szerelmes suttogás… Istenem, Istenem, milyen csúnya, csúnya az
élet.</p>
<p>Felugrott, félt a párnájától, az ágyától, félt a halk
ibolyaszagtól, ruganyos testétől, a melegtől és a reménytelen
vágyakozástól, amely szép volt, nagy, tiszta, tárgytalan, tegnap
estig. Tegnap estig, ma már nem az többé, ami volt, mert
Beauharnais karjában megsejtette rá a választ és kicsi volt,
alacsony a felelet, egész fiatalságának reszkető álmaira. Egy férfi
jött, egy férfi, akit nem szeretett és elvette mindenét. Az ő
csókját fogja érezni most már, hogyha szerelemre gondol, és az ő
karja szab határt annak, ami mérhetetlen volt eddig. Egy Napoleont
várt, egy világot kívánt és egy Beauharnais Eugén csábítása vetett
véget vágyainak!</p>
<p>Mindent vagy semmit, mindent vagy semmit! Ez volt hát az? Ez a
nagy világ, melybe vágyott, ahova repeső örömmel jött? Ilyen volt a
szenvedély, melyre várt, így szólalt meg a szíve először? Ez volt a
ragyogó álom, melyet kergetett? Hardeneggnek talán mégis igaza
volt, hogy haza fog vágyni Óbudára néhány hónap, pár óra, vagy tán
egy perc mámora után. <span class="pagenum"><a name="Page_209" id=
"Page_209">-209-</a></span></p>
<div class="chapter">
<h2><span class="smaller">XIX. FEJEZET.</span><br />
Az ibolyák.</h2>
</div>
<p>Havas hideg, decemberi délelőttön a schönbrunni kert fagyos
útjain sétáltak Montesquiou grófné, a kis Napoleon, meg Franciska.
Franciska egy pillanatra megállt, hogy egy fehér, csillogó, díszes
fenyőgallyat törjön le és akkor egy apró levélke hullott lábához.
Felkapta, egy kőre volt kötve, cím nem volt rajta, körülnézett,
hogy ki dobhatta útjába, de a nyírott fák sűrűjében senkit sem
látott.</p>
<p>Kíváncsian törte fel a pecsétet. A kis lapra néhány sor volt
írva csupán:</p>
<p>– Franciskám, szerelmem, várom, küldjön hírt a romokhoz, vigyen
le néhány sort, tegye a nagy kő alá, ahol álltunk. Én nem mehetek,
vigyáznak rám, figyelik minden lépésemet. Csak azt írja meg:
Szeret-e még? Meghalok utánad, Franciskám. Eugén.</p>
<p>– Franciska! – kiáltotta Montesquiou grófné.</p>
<p>– Franciska! – kiáltotta a kis Napoleon.</p>
<p>– Megyek – felelte Franciska és széttépte a levelet egész apró
darabokra, aztán elszórta a fehér havon, hogy nyoma se
maradjon.</p>
<p>Másnap a szobájában talált egy levelet. Ki tette oda, kit
vesztegetett meg Beauharnais Eugén? Nem tudta és nem is tudta meg
soha. Nem is kutatta. A hosszú könyörgést épen úgy eltépte, amint
eltépte előző nap a néhány sort. Most már Bécsbe hívta Eugén, a
Schauflergasseban van egy kis lakás, azt neki adja, ad egyebet is,
mindent, amit csak kíván; jöjjön, jöjjön már holnap, délutánonként
várja, háromtól hatig türelmesen. Úgy jöjjön, hogy mindjárt ott is
maradhasson örökre.</p>
<p>– Szeretlek, szeretlek, úgy, ahogy még sohasem szerettem és
ahogy sohasem fogok többé szeretni, a csókjaidra gondolok, fehér
nyakadra, puha kezedre, <span class="pagenum"><a name="Page_210"
id="Page_210">-210-</a></span> remegő testedre. Gyere, simogass meg
Franciskám, kis angyalom, gyönyörűségem, életem, gyere, mert…</p>
<p>Eddig olvasta el a levelet Franciska, aztán haragosan dobta a
tűzbe Beauharnais Eugén szerelmes szavait.</p>
<p>Szilveszter napjának délutánján Eugén maga jött ki Schönbrunnba,
Montesquiou grófné fogadta, de Franciskát hiába kereste. Mária
Lujzának kezet csókolt újévre, átadta ajándékát a kis Napoleonnak,
meg is simogatta szőke fejét, de aztán mennie kellett. A grófné
megkönnyebbülve sóhajtott fel, mikor kocsija kigördült a
schönbrunni kastély kapuján, de egy kis levélke mégis csak oda
került a Franciska munkakosarába, színes varrásai közé.</p>
<p>– Ha nem jössz magadtól, ha kerülsz is, vagy ha elzárnak is
előlem, érted jövök és elviszlek erővel. Szeretlek Franciska, az
enyém vagy, az enyém örökre.</p>
<p>Franciskának megdobbant a szíve. Merész szavak voltak, nagy
ígéret, most újra maga előtt látta Eugént, úgy, amint akkor este
ölelte a fák alatt. Szép volt, hatalmas, izzószemű és forró lett
egész teste a rágondolástól. Ha ellopná, elvinné akarata ellen,
erőszakkal… Szinte kívánta egy pillanatra, aztán meg menekülni
akart gonosz kívánsága elől.</p>
<p>Neipperg gróf csábító zongorajátéka elhangzott kis szobája
csendjébe, Mária Lujza duettet énekelt vele, szerelmes dalokban
ujjongták egymás felé vallomásukat. Szilvesztert ünnepelték és
melegebb volt minden hang ezen az éjszakán. Búcsú az elmult évtől,
ígéret az eljövendőre.</p>
<p>Franciska egyedül volt, magános vacsorája után, egy magános,
csendes éjszaka várta. Óbudára gondolt, az otthonára, az apjára, a
sok órára, szomorú lett nagyon és vigaszt, támaszt keresve ment át
a grófné szobájába.</p>
<p>Már ott találta szép, halványszürke selyem ruhájában,
<span class="pagenum"><a name="Page_211" id=
"Page_211">-211-</a></span> nagy karosszékében. A grófné kedvesen
nyújtotta feléje kezét:</p>
<p>– Jó, hogy jön gyermekem, én is egyedül vagyok, kegyed is
egyedül van, várjuk meg együtt az új évet. Vajjon mit hoz nekünk,
kis lányom?</p>
<p>– Ugyan mit hozhatna? Semmit – felelte keserűen Franciska. – Én
nem várok és nem remélek semmit, csak azt kívánom már, hogy
muljanak a napok egyformán, hangtalanul.</p>
<p>A grófné a leány haját simogatta:</p>
<p>– Oh be keserű gondolatok. És higyje el, szomorú kívánsága nem
teljesülhet, Franciska, a napok csak látszólag egyformák és
hangtalanok. Igaz, az órák néha észrevétlenül suhannak tova és az
élet megy-megy, mintha papucsban járna, elmegy mellettünk
nesztelenül, nem hallunk belőle semmit, de ez csak látszólagos,
mert utólag mindig ráeszmélünk, hogy mégis hoz és elvisz, hogy lop
és ajándékoz, hogy tétlenül nincs soha. Igy van, kis lányom… De
mondja csak, olyan nagyon szereti még most is azt a gonosz
Beauharnaist?</p>
<p>– Istenem – sóhajtott Franciska.</p>
<p>– Szereti? Hozzám őszinte lehet, vallja be, szereti?</p>
<p>– Nem szeretem.</p>
<p>– Nem szereti? De hát akkor mi baja, Franciska?</p>
<p>– Nem tudom. Megcsókolt, megölelt, magához szorított, azóta
háromszor írt. Azt hittem, szeretem, pedig nem szeretem, nem, nem,…
de rá kell gondolnom mégis. Olyan rossz, olyan borzasztó rossz…
Higyje el grófné, nem szeretem, de azt hittem, boldoggá teszem és,
hogy az is boldogság.</p>
<p>Franciska kétségbeesetten temette kezébe arcát, de a grófné
felemelte szomorú kis fejét és a szemébe nézett:</p>
<p>– Boldogság csak az, ha az ember magát akarja boldoggá tenni,
kis lányom, a többi megalkuvás. <span class="pagenum"><a name=
"Page_212" id="Page_212">-212-</a></span> Ezt jegyezze meg jól,
Franciskám. Most pedig beszéljünk másról. A fiam írt ma.</p>
<p>– Anatole?</p>
<p>A grófné sokszor beszélt neki egyetlen fiáról, de a levelekről
eddig nem tudott Franciska, a levelekről, melyek titokban jöttek,
bevarrva hazulról küldött ruhák ráncaiba, elrejtve egy-egy
süteménybe, párisi nyalánkságok között, kalapok bélésében, csinált
virágok kelyhében.</p>
<p>– Igen, igen, Anatole írt – felelte a grófné és egy levelet vett
ki ruhája zsebéből. – Anatole írt, ki épen úgy szereti Napoleont,
mint én és mint…</p>
<p>– Mit írt? – kérdezte hirtelen, nagy érdeklődéssel
Franciska.</p>
<p>– Na lássa, lássa, hogy van még, amit vár és ami örömet szerez
csalódott kis szívének – mondta a grófné mosolyogva. – Szeretné
tudni, mit ír? Azt írja, hogy Párisban, hogy Franciaországban a
Bourbonok árnyékában, télközepén nyílnak a kis ibolyák, és százan
és ezren viselik kabátjuk gomblyukában. Tudja, mit jelent ez
Franciska? Az ibolya Napoleon virága, a bonapartisták tavaszi
reménysége. Ezt küldte nekem a fiam újévre.</p>
<p>Egy szál hervadt ibolya volt a teleírt lapok közé préselve, a
grófné megcsókolta, aztán a levéllel együtt bedobta a tűzbe.
Gyorsan elhamvadt a kis száraz virág, a sok fekete betű, de
megmaradt a reménység, amelyet hoztak. A grófné egészen közel
hajolt a lábánál ülő Franciskához:</p>
<p>– Nem adhatok mást ezen az éjszakán, mint a bizalmamat, a
legnagyobb, a legszentebb titkomat. Megvigasztaltam egy kicsit,
kedves gyermekem?</p>
<p>– Köszönöm grófné – mondta meghatva Franciska és megcsókolta az
öreg hölgy kezét.</p>
<p>Szép Szilveszter volt és még mást is kapott ajándékba Franciska,
amit nem is sejtett, de ami az övé volt mégis. A Grabenen, az öreg
palotában, a tűz előtt, éjfél tájban, reménykedve mondta Fini néni
a hallgatag, szomorú Hardenegg grófnak: <span class=
"pagenum"><a name="Page_213" id="Page_213">-213-</a></span></p>
<p>– Meglátod, jövő karácsonyra mégis övé lesz a legyezőm.</p>
<p>Erről nem tudott Franciska, de talán megsejtette mégis, mert
mielőtt szobájának nagy ablakánál állva, elbúcsúzott az elmult
évtől és az új felé tárta ki fiatal karjait, csendesen,
szégyenlősen visszaakasztotta aranyláncára Rudolf gróf ajándékát, a
vörös darut.</p>
<p>Schönbrunban csendes volt 1814 utolsó éjszakája, Montesquiou
grófné ibolyákról beszélt Franciskának, Mária Lujza szerelmes
dalokat énekelt és halk forró csókokat váltott Neipperg gróffal,
melyekben újévi ígéretek égtek, de Bécsben zajosan ünnepelték ezt a
napot is, talán azért, hogy ne tudjanak semmit az elégedetlenségről
és megfeledkezzenek a kongresszus elmérgesedő harcairól, melynek
szimbóluma pedig ott volt a Zichy Károlyék nagy bálján is, mert
Sándor cár most már nem is fogadta Metternich herceg köszöntését.
Az udvar, az összes fejedelmek Zichyéknél, a szép Julia grófné
házában gyűltek össze, de Bagration Katarina hercegnőnél is estély
volt és Beauharnais Eugén ott táncolt, udvarolt éjfél utánig.
Alapjában véve azonban unatkozott és egy óra felé megszökött a
vendégek seregéből. Sietve ment le a vörös szőnyeges, virágos
lépcsőn, alig várta, hogy a szabadba érjen, mikor egy izgatott női
hang szólt utána:</p>
<p>– Herceg, egy szóra.</p>
<p>Eugén megfordult, türelmetlenül, majdnem haragosan, de amint
néhány lépcsőfokot visszatért, meglepetten és tisztelettel hajolt
meg:</p>
<p>– Hercegnő, kegyed?</p>
<p>A lépcsőkorlátra könyökölve, lakása ajtaja előtt, Sagan hercegnő
állt és kezét nyújtotta Beauharnais felé:</p>
<p>– Jöjjön be hozzám egy pillanatra, herceg, fontos mondanivalóm
van.</p>
<p>– Készséggel, hercegnőm. De hogy van ilyen egyedül Szilveszter
éjszakán? <span class="pagenum"><a name="Page_214" id=
"Page_214">-214-</a></span></p>
<p>– Vilhelmina merengve válaszolt:</p>
<p>– Az év utolsó éjszakáját mindig egyedül töltöm itthon. Ilyenkor
oly jól lehet elmélkedve visszagondolni és reménykedni.</p>
<p>– Ah, vagy úgy? – Beauharnaisnak gúnyos volt a hangja.</p>
<p>– Talán nem hiszi? – kérdezte kicsit ingerülten a hercegnő.</p>
<p>– Mindent hiszek, azaz kegyed még valószínűtlenebb dolgokat is
el tudna hitetni velem.</p>
<p>– Ne tréfáljon, herceg. Egyáltalában nem vagyok tréfás
kedvemben.</p>
<p>– Azt látom.</p>
<p>Vilhelmina izgatott volt, haragos és csalódott. A cár azt
ígérte, hogy eljön hozzá éjfél után néhány perccel és a cár nem
jött. A cár elhanyagolta, az emlékezetes éjszaka óta, amikor
megfosztotta őt Metternich szerelmétől, csak ritkán látta, akkor is
mindig társaságban és ma ismét cserben hagyta.</p>
<p>Sándor cár csakugyan megfeledkezett a hercegnőről, éjfélkor a
gyönyörű özvegy Auersperg hercegnővel táncolta a polonaiset, azzal
a hölggyel, aki legjobban tetszett neki, aki egyedül állt ellen
csábításainak és akit meg akart hódítani minden áron. A cár tovább
udvarolt éjfél után is, de kitartásával megsértette, véresen
megbántotta a szép, sötét, büszke Vilhelminát, akinek pedig
meggondolás nélkül fosztotta ki szívét egy októberi éjszakán.</p>
<p>A hercegnő kibékült azóta Metternichhel, a kancellár nem is
vette komolyan a szakítást soha, de másoknak is udvarolt legalább
látszólag és Vilhelminának meg kellett osztania szerelmét
versenytársnőivel.</p>
<p>Szerencsére a cár könnyen bizalmas lett, a cár mindig fecsegett,
a cárnak nem voltak titkai és így adott fegyvereket a megsértett
hölgyek kezébe. Sagan hercegnővel különösen szeretett beszélgetni,
mert okos volt és mert ismerte a politika rejtelmeit. <span class=
"pagenum"><a name="Page_215" id="Page_215">-215-</a></span></p>
<p>A kék szalonjába vezette Vilhelmina Eugént, egy csésze teát
hozatott számára, aztán szembe ült vele, a rejtelmes, acélos
félhomályú szobában, mint egy haragos viharfelhő. Beauharnaisnak
tetszett a helyzet, a hercegnőt elragadónak találta sötétvörös,
mélyen kivágott bársonyruhájában, a homlokát körülfogó és a füle
mellett hosszan lecsüngő fehér gyöngysorával, mert a hercegnő
egészen megfeledkezett róla, hogy öltözékének minden díszes ráncára
rá van írva, hogy várt valakit. Érdekes volt, hiába, érdekes és még
érdekesebb lenne, ha meghódítaná ezt a körülrajongott, híres,
gyönyörű asszonyt. A hercegnő nem azért hívta, tudta Eugén jól, de
annál ingerlőbb, annál nagyszerűbb volna a siker is.</p>
<p>Mindjárt megkezdte az ostromot:</p>
<p>– Multkor egy társaságban vitatkoztak, hogy ki a legszebb hölgy
a kongresszuson…</p>
<p>– Kérem herceg, hagyja, engem ez ma egyáltalán nem érdekel,
szakította félbe türelmetlenül a vallomást Vilhelmina. – Hallgasson
rám, ön a Napoleon híve ma is, tudom.</p>
<p>– Hercegnő!</p>
<p>– Tudom – ismételte az asszony.</p>
<p>– És ön az ellensége, a legnagyobb ellensége; ilyen alapon nincs
mit mondanunk egymásnak – felelte nyugodtan Eugén.</p>
<p>– Kérem, kérem, ne játszunk egymásnak, egymással komédiát, én
őszinte akarok lenni és az is leszek. Nekem ebben a percben
legnagyobb ellenségem a cár.</p>
<p>– Nekem barátom őfelsége – szólott Beauharnais.</p>
<p>A hercegnő türelmetlenül kacagott:</p>
<p>– Ilyenek a férfiak, csak áskálódni tudnak, de nyiltan gyűlölni,
vagy szeretni soha. Barátja a cár? A cár kedveli önt, mert ön
fiatal, szellemes, pompás pajtás és mert ön mulattatja őfelségét,
szórakoztatja, elűzi üres óráinak unalmát, ön pedig remél tőle sok
mindent, az exisztenciáját várja <span class="pagenum"><a name=
"Page_216" id="Page_216">-216-</a></span> a szavától. Szegény
ember, hát még mindig nem tudja, hogy benne bízni nevetséges,
ígéreteiben hinni ábránd? Nos, ha ön nem tudja, én tudom. Önnek ma
is csak egy ember kedves és az Napoleon.</p>
<p>Beauharnais felállt, különös volt ez a beszélgetés azzal a
nővel, aki mindent elkövetett a Napoleon megbuktatására, aki
legnagyobb ellenségeinek volt barátnője és aki bizonnyára ebben a
percben is titkait akarja kikémlelni, a rendőrség vagy Metternich
megbízásából.</p>
<p>– Kérem, üljön le nyugodtan – folytatta fölényesen a hercegnő. –
Látom, minden hiába, nem bízik bennem. Nézze, herceg, egyetlen szót
sem kell felelnie, csak hallgassa végig, amit mondok, a bizalmamért
nem kérek bizalmat és azért pedig, mert bebizonyítottam, hogy a cár
önnek és ön a cárnak nem barátja, kár olyan nagyon haragudnia.
Szóval, ön a cárnak nem barátja, de szereti Napoleont. Ne tagadja,
ragaszkodása jobban tetszik nekem, mint tetszenék hűtlensége. Én
önnek, hercegem, egy Napoleonra vonatkozó fontos titkot árulhatok
el, a cártól hallottam. Akarja?</p>
<p>Beauharnais izgatottan fogta meg a hercegnő fehér kezét, a
könnyed udvarló, az asszonyszívekkel játszó Eugén, egyszerre
férfias lett, komoly határozott, és a Vilhelmina szemébe nézve
mondta:</p>
<p>– Esküdjék meg, hogy nem játszik velem, hercegnő.</p>
<p>– Játszani, én? Istenem, herceg, ha akarja, egyetlen szavával
tönkretehet, csak el kell mondania a cárnak, amit tőlem már eddig
is hallott. Ami pedig önt illeti… Istenem, önt gyanus szemmel
nézik, önre vigyáznak, de azt, hogy ma éjjel nálam járt, nem fogja
megtudni a rendőrség, mert hogy Bagration hercegnő estélyéről már
távozott, nyilvánvaló, de hogy hova tűnt, az titok marad. És most
nem kínozom tovább, elmondom, amit tudok, úgy, amint a cártól
hallottam; őfelsége nem <span class="pagenum"><a name="Page_217"
id="Page_217">-217-</a></span> tulajdonított a dolognak nagy
fontosságot, mert őfelsége azt hiszi, hogy Napoleon a világ végén
is túl van Elba szigetén, és nem tud semmit az itt folyó
eseményekről. Őfelsége enyhe lenézéssel beszélte el, hogy vannak
olyanok, akik még félnek a bukott óriástól és a három millió főnyi
hadsereggel rendelkező európai uralkodók folyton rettegnek az elbai
fejedelemtől és négyszáz katonájától. Ő felsége nevetve mondta,
hogy már régen azon törik a fejüket a tanácskozó politikusok és
uralkodók, hogy távolabbra kéne száműzni Napoleont, most aztán
egyik legutóbbi konferencián egész komolyan felmerült a kérdés,
hogy mielőtt a kongresszus bezárulna, ezt a legfontosabb ügyet is
el kell intézni végleg. Mint egy jó tréfát, úgy mesélte a cár, hogy
Szent Ilona szigetét emlegették, mert „Európa addig nem lesz
biztonságban, míg az óceánt nem helyezi maga és aközé az ember
közé.“ Ez a hírem, herceg, használja fel, amint tudja, Napoleonnak
sietnie kell, ha még ebben az életben…</p>
<p>Izgatottan szakította félbe Beauharnais:</p>
<p>– Csend hercegnő, könyörgök, ne szóljon többet. Engedje, hogy
megcsókoljam a kezét. Köszönöm jóságát. Miért tette, amit tett? Nem
tudom, de hogy tette, azzal örök hálára kötelez. Kegyedtől
legkevésbé vártam volna segítséget Napoleon számára, de ki ismeri
az asszonyokat?</p>
<p>– Nem Napoleonért tettem, herceg – mondta Vilhelmina és
egyszerre zárkózott lett, hideg, megközelíthetetlen.</p>
<p>– Azt úgyis tudom és tettének okát nem keresem. Engedje, hogy
távozzam hercegnő, sietnem kell, félek hogy megbánja a dolgot és
megöleti velem együtt a titkomat. Jó éjszakát, hercegnő.</p>
<p>A hercegnő felállt, de nem nyújtott kezet Eugénnak, nem is látta
már, haragosan, égő arccal állt szobájának sötét függönyei között
és szenvedélyesen mondta:</p>
<p>– Csak menjen, menjen, a poklot is megmozdítanám, <span class=
"pagenum"><a name="Page_218" id="Page_218">-218-</a></span> ha
lehetne, hogy bajt, hogy szenvedést okozzak nekik.</p>
<p>Másnap Hager báró jelentette Ferenc császárnak, hogy Beauharnais
Eugén elhagyta Bécset, bizonytalan időre. A feleségét ment el
meglátogatni. Őfelsége nagyon meg volt elégedve a hírrel. A cár
boszankodott, mikor megtudta, néhány asszony szeme könnyes lett és
Franciska nem kapott több levelet. Eugén megfeledkezett róla
egészen, megfeledkezett minden hódításáról, összes szerelmeiről,
pedig most csak egy szót kellett volna szólnia és Franciska
lelkesedve kíséri el erre az útjára.</p>
<div class="chapter">
<h2><span class="smaller">XX. FEJEZET.</span><br />
Jó éjt Franciska!</h2>
</div>
<p>Keményre fagyottak, havasak az utak, töméntelen ember az utcákon
mindenfelé, a fejedelmek szánkázni mennek. A szánkók pont kettőkor
indultak a Burgplatzról és a pompás szerszámú lovak ezüst
csengőinek messzire elhangzott a csilingelése.</p>
<p>Mennyi fény, mennyi gazdagság! A lovak hátán tigrisbőrök, gazdag
prémek és a sörényükbe font hosszú, színes szalagokat lengeti a
szél. A trombiták harsogva szólalnak meg a Burg udvarán és az
uralkodók helyet foglalnak smaragdzöld bársonyüléses
szánkóikon.</p>
<p>Az elsőben Ferenc császár ült, mellette az orosz cárné, bő,
hermelines köpenyben, kis sapkával szőke fején, s a sapkán
gyémántos forgó tartotta a tollbokrétát. A második szánkóban az
orosz cár, mellette rózsaszínű bársonyban Auersperg hercegnő, a
szemérmes Gabriella mosolyog boldogan, a harmadikban Frigyes Vilmos
segíti be egyetlen szerelmét, Zichy grófnét. Julia cseresznyepiros
bársonyban olyan szép volt, hogy a körülötte állók megéljenezték.
<span class="pagenum"><a name="Page_219" id=
"Page_219">-219-</a></span></p>
<p>Pedig a tömeg nemcsak bámulni gyűlt össze ma, a nép már
elégedetlen volt. Bécs polgársága lázadozott. A kongresszus még
mindig tartott, a tárgyalások nem haladtak, a zavar nőttön-nőtt és
háborús hírek kezdtek elterjedni a városban. Az orosz cár nem
enged, a porosz király nem enged, de Metternich sem enged, és ha
hamarosan el nem símul az ellentét, kitör a harc. Ferenc császár
szövetséget kötött Franciaországgal és Angliával, az orosz-porosz
csapatok szervezkednek.</p>
<p>– Ezért verték meg hát Napoleont, hogy egymás között kezdjenek
háborút? – kérdezgetik az elégedetlen emberek mindenfelé.</p>
<p>A nagyok pedig mulatnak, január vége már és még mindig csak
mulatnak, szórakoznak gondtalanul. A fényes szánkók lépésben
indulnak meg, a menetet a főlovászmester nyitja meg lovasaival.
Magyar testőrök kísérik a fejedelmeket és huszonnégy középkori
ruhás lovag. Utánuk jön egy nagy szánkón a zenekar, vidám indulókat
játszva. Igy vonulnak végig a város utcáin és a bámuló emberek
halkan teszik megjegyzéseiket. A lelkesedés nem akar kitörni sehol,
már alig éljeneznek, mindenkinek van panaszolni valója, mindenkinek
vétett már valamit a kongresszus, de adni nem adott semmit.</p>
<p>A vendéglősöknek, a szabóknak, az ékszerészeknek, a
színházaknak, a sok könnyelmű hölgyecskének jól megy dolga, de a
polgárok csak szenvednek. Az élelmiszerek mindennap drágábbak,
mintha háború volna, vagy még annál is rosszabb. A béke nem hozott
magával megkönnyebbülést, csak nagyobb terheket. A jövedelmi adót
ötven percenttel emelték fel január elsején, hogy az udvar fedezni
tudja hihetetlen kiadásait.</p>
<p>A schönbrunni útra fordultak a szánkók, ott már vágtatni kezdtek
a lovak, gyorsan tűnt el a diszes menet és mindenki hallhatta,
mikor egy termetes bécsi polgár erősen gesztikulálva magyarázta:
<span class="pagenum"><a name="Page_220" id=
"Page_220">-220-</a></span></p>
<p>– Da fahren sie mit unseren 50 Prozent und wir müssen alles von
Tag zu Tag teurer zahlen!</p>
<p>A körülötte állók tovább adták a találó megjegyzést, a halk
zúgolódás szavakká erősödött, úgy terjedt el utcáról utcára.</p>
<p>Az asszonyok sem voltak megelégedve, többet vártak a fejedelmi
hölgyektől, mint színes, egyszerű bársony köpenyeket.</p>
<p>Frau Tabakkrämer Unkelhuber meg is mondta:</p>
<p>– Das is in mein’ Augen ka Schlidenfarth, sundern a
Pirutschfarth, di Damesen ohne all’n Gschmuck, blos in Überröck’n
und Hüed’n.</p>
<p>Igy gondolkoztak a bécsiek. A fejedelmek azonban erről mit sem
tudtak, ők repültek a havas úton Schönbrunn felé, ahol Mária
Ludovika császárné már várta őket. A császárné kocsin ment előre,
vigyáznia kellett, törékeny egészségének ártott a hideg, a szabad
téli szél.</p>
<p>Mária Lujza visszavonult lakosztályába, neki nem volt szabad
találkoznia a közelében mulató fejedelmekkel, akik elfoglalták az
egész kastélyt, elfoglalták a zenetermet, még a Montebello hercegnő
szobáira is szüksége volt a társaságnak, mert azokon át jutottak el
legkönnyebben a színházba, ahol az udvari színház művészei
játszottak ezen az estén.</p>
<p>A színház után bál volt, a kastély fényárban úszott, a
virágházak téli pompájával felékesítették a termeket, a zene szólt,
mindenki táncolt, csak egy magános fejedelmi asszony járt
türelmetlenül szobára-szobára, egyedül.</p>
<p>Szegénynek, szomorúnak, elhagyatottnak érezte magát Mária Lujza.
Elzártságában volt valami lealacsonyító, ma még Neipperg gróf sem
jöhetett, hogy elűzze unalmát és megmentse szomorú
gondolataitól.</p>
<p>A lieber Papa itt mulat vele egy házban, mostohaanyja gyémántos
díszben szórakoztatja vendégeit, de rá sem gondolnak, senki sem
gondol rá, aki Európa békéjéért áldozta fel magát, mikor feleségül
<span class="pagenum"><a name="Page_221" id=
"Page_221">-221-</a></span> ment Napoleonhoz. Nem lett volna jobb
elmennie a bukott császárral Elba szigetére, mint itt szenvedni
száz megaláztatást?</p>
<p>A fiát hivatta. Montesquiou grófné kézen fogva vezette hozzá a
kis Napoleont. Az ex-császárné ölbe kapta, soká csókolgatta és míg
szőke haját simogatta, szomorúan mondta könnyes szemmel:</p>
<p>– Szegény kicsikém, milyen nagyon elhagyatottak vagyunk mi
ketten.</p>
<p>– És milyen boldogok voltak felségedék még nem is olyan régen –
jegyezte meg halkan, remegő hangon Montesquiou grófné. Érezte,
tudta, hogy a császárné gondolatai a multban járnak és meg akarta
fogni őket Napoleon számára.</p>
<p>– Mon dieu! – sóhajtott Mária Lujza, aztán letette kis fiát és
intett, hogy hagyják egyedül.</p>
<p>Franciska, elbujva szobájában, levelet írt, hosszú levelet az
apjának; a születés napja volt ezen a napon, január 22-én és
végtelen szomorúság lepte meg, haza vágyott. Haza vágyott, de
mégsem mehetet haza. Montesquiou grófné nagy reményekről mesélt
neki mindennap, már tudta azt is, hogy Mária Lujza sírt, a fiát
ölelte és így sóhajtott: – Mon dieu!</p>
<p>Úgy szerette volna látni az apját, de nem tudta elhagyni
Schönbrunnt, ahol Beauharnais Eugénnel akart találkozni, legalább
még egyszer, utoljára. Furcsa érzés fűzte hozzá, harag, megvetés,
gyűlölet és forró vágyakozás a csókja után. Most, hogy már nem írt,
nem üldözte könyörgésével, nem kellett felkorbácsolnia ellene
haragját mindennap, annak az egyetlen, hideg, szép estének emléke
kísértette, mint valami távoli meleg simogatás.</p>
<p>Franciska írta a levelet, hosszúra, szépre, megmagyarázott
mindent, bocsánatot kért százszor és a végén összetépte, mert nem
volt értelme az egésznek.</p>
<p>Leszökött a kertbe, fénykévék táncoltak a csillogó havon, a
függönyös ablakok mögött sötét alakok <span class=
"pagenum"><a name="Page_222" id="Page_222">-222-</a></span>
mozogtak, az erkélyen egy pillanatra megjelent egy fényes, díszes
hölgy, lovagjával, aztán eltüntek ismét. Olyan volt minden, mintha
álom lenne és a zene szólt hozzá, távolról jött, halkan,
bolondítóan, álmatagon.</p>
<p>Csillagos volt az éj és Franciska gyors léptekkel szaladt a
kastéllyal szemben a dombtetőre, a glorietthez. Szerette ezt a
helyet, ahonnan el lehetett látni messzire. Minden alkonyatkor
feljárt ide, mert olyan szép volt a távolba nézni, látni a park
kopasz fáinak ákombákomait és messzebb, ragyogó arany ködben, a
várost. Csupa kihímezett, csipkés torony, a tél fátyolába vonva. Ha
ott állt, mindig a tavaszra gondolt és azt kívánta, hogy jöjjön
már, frissen, diadalmasan, nevetve, hirtelenül, nem mint szokott,
félve, sápadtan, fázva, sokszor bekukkintva mielőtt belép.</p>
<p>Igy volt minden alkonyátkor, de ilyen későn még nem járt
Franciska a gloriettnél soha. Most sötét volt a táj, csak a
tündérkastély volt világos, ahol a fejedelmek mulattak.</p>
<p>A bál javában folyt, programm szerint, mint rendesen, egyforma
mosollyal minden arcon. Akkor volt csak előkelő az ünnepély, ha
senki sem volt rosszkedvű és senki sem mulatott igazán. De a
látszat álarca mögött éltek az emberek itt is, szenvedtek és
vágyakoztak.</p>
<p>Hardenegg Rudolf gróf helyére vezette táncosnőjét és Pálffy
Mária grófnő hosszan, szomorúan nézett rá:</p>
<p>– Miért nem jön el hozzánk soha? – kérdezte halkan, könyörögve,
könnyes hangon, ahogy szerelmes fiatal lányok tudnak csak
kérdezni.</p>
<p>– Nem igen járok sehova, grófnő – felelte Rudolf gróf.</p>
<p>– De hozzánk, hozzánk csak jöhetne? – Kicsit elhallgatott és
pirulva tette hozzá: – Hiszen rokonok is vagyunk.</p>
<p>– Igaza van, nem szép tőlem, hogy nem mentem. Majd kipótolom
legközelebb, amit mulasztottam. <span class="pagenum"><a name=
"Page_223" id="Page_223">-223-</a></span> De azért meglátogathatná
egyszer Fini nénit.</p>
<p>– Hát szabad, hát elmehetek? Óh be boldog vagyok. Köszönöm.
Holnap, holnap biztosan nála leszek. Délután leszek nála úgy öt óra
tájt.</p>
<p>A fiatal leány arca csupa ragyogó napfény lett, Hardenegg
meghívása már reménység volt szerelme számára.</p>
<p>– Fini néni örülni fog nagyon – mondta Hardenegg. – Mulasson
jól, Máriácska.</p>
<p>Otthagyta a mosolygó leányt, megszökött a teremből, lement a
kertbe, hogy Franciskára gondoljon. Mindig rá gondolt, azzal a
makacs kitartással, amellyel csak az elérhetetlent, vagy az
elveszettnek hittet lehet szeretni.</p>
<p>Vonzotta a havas út, beljebb ment a fák közé, hogy meneküljön a
fényből, oda, ahol nem hallja a kacagást, a tánczenét.</p>
<p>Végig sietett a nagy téren a kastély előtt a befagyott
szökőkútig, ott megállt és nézte az éjszakában tündöklő havat.
Addig állt, míg a domboldalon egyszerre megcsikordult egy ág. Erre
felkapta fejét, a nesz irányába figyelt, távolabb is lépett, hogy
belássa a feje felett kanyargó útat.</p>
<p>Magas, fehér nőalak jelent meg előtte és sietett lefelé szapora
léptekkel. Hardenegg Franciskára gondolt épen és az ismeretlen
leány megjelenése olyan volt, mintha valóra váltak volna álmai.
Karcsú, könnyed járású, mint Franciska. Az arcát nem láthatta
Hardenegg, pedig a haját is szerette volna látni egyetlen
pillanatra. Bolondos gondolat, őrült álom, de ha ő lenne mégis?
Ahogy a sors egyszer útjába hozta váratlanul, véletlenül, miért ne
hozná másodszor is?</p>
<p>A siető leány a domb lábához ért, egy pillanatra szétnézett,
mintha gondolkoznék, merre menjen. Fehér vizió volt a fehér havon
és Hardenegg elbűvölve, megbabonázva szólt: – Franciska! – A nő nem
mozdult, nem hallotta, nem is hallhatta. Rudolf gróf vagy huszonöt
lépésnyire állt tőle és <span class="pagenum"><a name="Page_224"
id="Page_224">-224-</a></span> inkább csak suttogta az imádott
nevet. De az ábránd varázsa fogva tartotta és hangosabban
ismételte: – Franciska!</p>
<p>Franciska összerezzent és szaladni kezdett, azt hitte
Beauharnais Eugén szólítja és megijedt attól, akivel pedig
találkozni akart.</p>
<p>– Franciska! Franciska! – kiáltotta Hardenegg, de nem futott a
leány után. Saját hangja észretérítette és szégyelte már, hogy
elragadta szenvedélye.</p>
<p>Franciska szaladt, mindig gyorsabban, egy darabon vissza a
hegyoldalnak, aztán el a romok felé. Lélekzete elakadt, nehéz volt
a futás a süppedő hóban, lihegve dőlt egy nagy fához és akkor
előtte állt Beauharnais Eugén. Aki elől menekült, annak a karjába
szaladt, mert Eugén nevetve, ujjongva ölelte át és boldogan súgta
fülébe:</p>
<p>– Megvagy hát mégis, megvagy hát végre, tudtam, tudtam
biztosan.</p>
<p>Mert Beauharnais is kereste Franciskát vagy legalább is az
emlékét.</p>
<p>Ő is a bálban táncolt, megúnta ő is és míg az egyhangú zeneszóra
lépkedő párokat nézte, eszébe jutott Franciska. Különös bájának
emléke olyan volt, mint a tavaszi szél, üde és simogató. Az
illatszertől nehéz levegőben egyszerre elfogta a vágy, friss,
mesterkéletlen fiatalsága után. Maga előtt látta fényes haját, nagy
sötét szemét, melyben annyi akaraterő, szenvedély ragyogott, és
ajkán érezte puha, gyámoltalan száját.</p>
<p>Régen nem gondolt rá! Messze járt! A fontos hírt eljuttatta
Párisba, nővéréhez. Hortense hercegnő, a volt hollandi királyné,
híven szolgálta Napoleon érdekeit és a titok folytatta útját.
Napoleon szerencsésen értesült mindenről, azt is tudta már
Eugén.</p>
<p>Boldogan tért hát vissza Bécsbe, a kongresszusra, a mulatságok
förgetegébe, szerelmei körébe, a cárhoz, akinek baráti
támogatására, pártfogására biztosan számított. Különös volt a
helyzete, <span class="pagenum"><a name="Page_225" id=
"Page_225">-225-</a></span> de ő zűrzavaros életét élvezte, amint
lehetett és amint tudta. Azért most is, hogy eszébe jutott
Franciska, mindjárt keresésére indult, meggondolatlanul,
vakmerőn.</p>
<p>Lement a nagy lépcsőn és az előcsarnokból a másik nagy lépcsőn
fel, a Mária Lujza lakosztályához. Egy siető lakájjal találkozott a
félhomályos folyosón, attól kérdezte meg, hogy melyik a
mademoiselle Franciska szobája. A lakáj közömbösen adott
útbaigazítást és Eugén merészen kopogott a megjelölt ajtón. Egyszer
kopogott, kétszer kopogott és választ nem kapva, már a kilincsre
tette kezét, mikor egyszerre mellette állt Montesquiou grófné.</p>
<p>Eugén könnyedén meghajolt és tisztelettel köszönt:</p>
<p>– Jó estét.</p>
<p>– Jó estét, herceg. Kit keres? – kérdezte szigorúan a
grófné.</p>
<p>– Mademoiselle Franciskát – felelte nyugodt vidámsággal
Eugén.</p>
<p>– Valóban különös gondolat most, éjnek idején.</p>
<p>– Mademoiselle Franciska jó barátnőm és örülne nekem, tudom.</p>
<p>A grófné tiltakozva emelte fel kezét, látszott rajta, hogy
reszket a méltatlankodó haragtól:</p>
<p>– Ön téved, herceg. Megjegyzem, ezt ön épen olyan jól tudja,
mint én. Franciska hallani sem akar önről, miért üldözi hát azt a
szegény leányt?</p>
<p>– Grófné, – mondta erre Eugén – én azt hiszem, kegyed téved.
Franciska kisasszony szeret engem.</p>
<p>– Biztos ebben, hercegem? De tegyük fel, hogy szereti, hogy
önnek sikerült elkábítania könnyű bókjaival ezt a leányt, akkor is
nem szégyenlené kihasználni, csúnyán kihasználni múló sikerét?</p>
<p>– A siker lehet múló, grófné, de szép és kecsegtető. Hanem az
bizonyos, hogy kegyed nagyszerűen védelmezi a kis Franciskát.
<span class="pagenum"><a name="Page_226" id=
"Page_226">-226-</a></span></p>
<p>– Ki más védelmezze őt? Neki senkije sincs, ha ártatlansága nem
védi többé, el van hagyatva örökre. Épen ez az herceg, épen ezért
csudálom, hogy ön ezt a jó, kedves teremtést akarja szerencsétlenné
tenni, szeszélyből, tűnő szeszélyből csupán. Az ön dolga könnyű,
Franciska gyengédségre vágyik, csábítása vonzza és aztán senki
sincs, aki számon kérje sorsát öntől, ha önt nem érdekli többé ez a
tönkretett kis élet. Önre a nagy világ minden gyönyöre mosolyog, ne
bántsa hát ezt a leányt. Nem olyan boldogság meggyilkolni egy
fiatal teremtés jövőjét, higyje el nekem és ha él szívében a
nemességnek csak egy morzsája, önnek is csak keserű
szemrehányásokat fog okozni könnyed kalandja. Igen, herceg, önnek
le kell mondania róla, mert nem szereti, de még inkább le kellene
mondania, ha szeretné… Különben is – tette hozzá – Franciska ma
elhagyja Schönbrunnt és nem tér ide vissza soha többé.</p>
<p>Ez a kibúvó hirtelen jutott eszébe, úgy mint a legbiztosabb
menedék, de a hazugságra egyszerre lángba borult az arca.</p>
<p>Eugén elmosolyodott, könnyelmű és mégis nemes szíve azonban
megtelt tisztelettel a fehér hajú hölgy iránt, aki egész életében
csak jó volt és önfeláldozó.</p>
<p>– Grófné, – mondta hódolattal – azt hiszem, kegyednek igaza van.
De a valótlan szó nem illik kegyedhez, még ha jóságból mondja ki,
akkor sem. Legyen nyugodt a grófné, én nem bántottam a kisasszonyt
és nem is akartam… Nem, máskép mondom: és nem is fogom, esküszöm. A
kisasszony nyugodtan élhet továbbra is, nem zaklatom többé. Most
pedig engedje meg, hogy megcsókoljam a kezét. Jó éjszakát,
grófné.</p>
<p>– Jó éjt, herceg. Ön jobb, mint gondoltam, jobb és nemesebb.</p>
<p>Beauharnais kicsit megdöbbenve, megilletődve ment le újra a nagy
lépcsőn. Az előcsarnok hármas <span class="pagenum"><a name=
"Page_227" id="Page_227">-227-</a></span> üvegajtaján át vonzón
világított a sok fehér hó. Lemondott Franciskáról örökre. Talán
könnyelmű, elhamarkodott ígéret volt. Hiába, már késő, és hogy
késő, fájdalmasan édes, szomorú epekedés lepte meg, heves követelő
vágya helyett.</p>
<p>A fehéren megbabonázott tündéri éjjel vonzotta őt is, hívta a
romokhoz, ahol utoljára látta a csodálatosan kedves, aranyhajú
leányt. Az emlékét ment keresni és őt magát találta meg,
Franciskát, fehéren, reszketve, épen úgy, mint mikor a találkára
jött. Átölelte ismét és az ijedt leány feje egy pillanatra a vállán
pihent. Egy pillanatra, mert Franciska kibontakozott karjából és
megrémülve suttogta:</p>
<p>– Hát nem ön volt? De akkor ki volt?</p>
<p>– Hol, mikor, Franciskám? Nyugodjék meg, én voltam, mindenütt én
voltam, mindig én kerestem és most végre megtaláltam. Adja ide a
kezét.</p>
<p>– Nem – felelte határozottan Franciska.</p>
<p>– Ugyan miért nem? Biztosan hideg, biztosan fázik.
Megmelengetem, mint a multkor. Tudja, hogy már egy hónapnál több
telt el azóta. Higyje el, azért van még mindig olyan hideg tél,
hogy én melengethessem a kezét. De igaz, hogy került ide? Különben
mindegy, fő hogy itt van. A kezét adja, no, adja a kezét.</p>
<p>És a herceg a keze után nyúlt és simogatni kezdte gyengéden,
halkan, meg is csókolta sokszor a hideg, reszkető ujjakat, közben
pedig beszélt Franciskához lágyan, mosolygó kedvességgel:</p>
<p>– Haragszik rám, kis Franciska? Nagyon haragszik? Azért
haragszik, mert írtam, vagy mert nem írtam olyan sokáig? No ne
haragudjék, nem akarok én semmit, ma megesküdtem Montesquiou
grófnénak, hogy nem kínozom, nem üldözöm többé.</p>
<p>A grófné nevének hallatára összerezzent Franciska és a herceg
átfogta a vállát.</p>
<p>– Ne féljen, nem történt semmi, nem haragszunk egymásra, nem
vesztünk össze. Én beláttam, <span class="pagenum"><a name=
"Page_228" id="Page_228">-228-</a></span> hogy neki igaza van, nagy
ígéretet tettem, aztán megbántam egy kicsit, most még jobban bánom,
de már késő. Azt hiszem utoljára beszélünk egymással, Franciska. De
mielőtt válnánk, meg kell mondanom, hogy elutaztam, messzejártam,
azért nem hallott rólam hírt olyan sokáig. Talán még könnyebben
megbocsát, ha tudja, hogy Napoleon érdekében jártam. Csitt, ne
szóljon, ne kérdezzen. Többet nem árulhatok el, ez is sok volt, ezt
sem kellett volna mondanom, de azt akarom, hogy szeretettel
gondoljon rám, ne higyje, hogy könnyelmű vagyok, csak ingatag,
rosszra kész… Óh be szép ma este! Olyan az arca, mint egy virág.
Egészen olyan, mint egy virág. Különös, üde tavaszillata van.
Hasonlít az olasz anemonákhoz, a porcellán szirmú, fehér
anemonákhoz, azokhoz a kis menyasszonyokhoz, a hajuk szőke, a
ruhájuk hófehér, de szőke hajukon átvilágít apró, piros szívük.
Kegyednek is pirosan világít a szíve, Franciska kisaszony, az
egyetlen színes, égő pont ebben a nagy fehérségben. Engedje, hogy
egy pillanatra melegedjem lángjánál. Mert úgy-e szeret? és végül én
is komolyan szerelmes leszek, egész komolyan, és épen most, hogy
válnunk kell. Úgy-e tudja, hogy igazán válnunk kell?</p>
<p>Franciska megbabonázva, elzsibbadva, szerelmes álomba ringatva
hallgatta a herceget és halk lemondással válaszolt:</p>
<p>– Önnek felesége van és gyermekei, herceg.</p>
<p>– Óh be kedves, istenem, be kedves. Ők nagyon messze vannak most
tőlem, Franciskám, de azért Montesquiou grófnénak mégis igaza van.
Kegyed nagyon aranyos, fehér, ártatlan és épen mert ilyen elragadó,
kell szótfogadnom a grófnénak. Pedig szeret és az enyém lenne,
tudom. Úgy-e szeret?</p>
<p>– Hiszen tudja…</p>
<p>– Franciska, drága kis Franciska.</p>
<p>Eugen karjába kapta, hoszan megcsókolta, aztán hirtelen engedte
el, védekezni akart szerelme <span class="pagenum"><a name=
"Page_229" id="Page_229">-229-</a></span> ellen. Szenvedélyes,
befolyásolható, odaadó, ingatag lénye ma csupa regényes
önfeláldozás volt és a szerep, melyet játszott, olyan fájón
szép.</p>
<p>– Menjen, menjen Franciska, szaladjon, meneküljön előlem,
gyorsan, gyorsan.</p>
<p>Franciska nem mozdult, fiatal testének minden forróságával
ragaszkodott a herceghez, a nyaka köré fonta karját és úgy
mondta:</p>
<p>– Szeretlek.</p>
<p>– Épen azért kell válnunk, Franciska.</p>
<p>Lefejtette nyakáról a leány karjait, erős volt és erős tudott
maradni. Az este gyönyörű volt, de a lemondás adta meg keserű, édes
báját…</p>
<p>– Jó éjt, Franciska.</p>
<p>– Jó éjt – suttogta Franciska és elszaladt a kastély felé.
Szeretlek. Azt mondta Eugénnek és ez a „szeretlek“ űzte, kergette
őt. Először mondta életében, odaadással mondta és mégis tudta, hogy
a vére mondta és nem a szíve mondta. Futott hát gyorsan, amint csak
tudott, menekült maga elől és az elől a kicsi szó elől, mellyel
kiszolgáltatta egész leányságát.</p>
<p>Beauharnais Eugén utána nézett, míg elnyelte alakját a fehér
éjszaka, ez az érzésekkel játszó, babonás téli éj. Csudálatos
éjjel. Tánc, zene, nevetés, sok megfagyott hó, pislogó csillagok,
bársonyos, puha szánkák…</p>
<p>Fáklyafényben tértek vissza a fejedelmek Bécsbe. A zene
felhangzott, nagy köpenyegekbe burkolva surrantak le a lépcsőn a
kipirult hölgyek, a schönbrunni kastély udvaráról csilingelve
indult meg a díszes menet és amint tovatűnt, ragyogó fénysávot
hagyott maga mögött, mely átragyogott még sokáig a havas, zuzmarás
fák között. <span class="pagenum"><a name="Page_230" id=
"Page_230">-230-</a></span></p>
<div class="chapter">
<h2><span class="smaller">XXI. FEJEZET.</span><br />
Vive le Roi! – Vive l’Empereur!</h2>
</div>
<p>Mennyi vágy és mind hiába, mennyi kívánság és mind haszontalan,
gondolta sokszor Franciska, mikor a csillagokat nézte, az olvadó
havat, a sáros utakat, a schönbrunni park kopasz fáit és várta a
tavaszt, amely az idén nem akart jönni sehogy sem. Kemény tél volt,
hosszú, hideg, havas; március elején újra havazott és nem sütött a
nap kikeletet igérőn, melegen, egyszer sem még.</p>
<p>Franciska minden reggel azzal a reménységgel kelt fel, hogy ma
majd biztosan egyszerre pattan ki minden rügy, minden bimbó, a sok
gyenge levél, minden virág. A bársonyosra simult gyep között pedig
kinyílnak a tavaszi kikericsek, aranyosan sárgán. Türelmetlen lett
lassan a természet nevében, mert nem tudja kifejteni pompáját,
lekésik, elmarad, és elveszít sokat a rövid szép nyár csudáiból.
Franciska még mindig várt, tépelődött, játszott a gondolatokkal,
kergette színes ábrándjait, sokszor hajnalig.</p>
<p>Beauharnais Eugén eltűnt életéből, egy égő pont maradt, az
egyetlen élő valami multjában, egy piros rózsa, amely már kinyilt,
de szép maradt, nem hervadt el, nem hullatta le szirmait és épen
azért volt olyan vonzón gyönyörű. Elhitette magával, hogy szerette
a herceget, hogy elvesztette és hogy ez a veszteség nagyon
fájdalmas. Emlékre volt szüksége és ő megteremtette magának az
emléket. Bűbájosan kiszínezte, hogy legyen mit megsiratnia magányos
órák csendjében.</p>
<p>Sok nyugtalanság volt a levegőben, türelmetlenek lettek az
emberek. Valaminek történnie kell! A béke nem lehet rosszabb mint a
háború, pedig ez a zajos mulatságokkal, muzsikaszóval teli béke
keservesebb volt a küzdelmes esztendőknél. Keservesebb volt Bécsre,
egész Ausztriára és a kulcslyukon <span class="pagenum"><a name=
"Page_231" id="Page_231">-231-</a></span> át leselkedő szegény
Magyarországra is. Az elégedetlenség nőttön-nőtt, Magyarországról
szó sem esett a tárgyalásokon, a főurak az udvar körében mulattak,
és itthon reménykedve olvasták a polgárok a Magyar Kurir jól
megcenzurázott híreit. Hát mi sohasem kapunk semmit? Igen, ha
végleg összekülönbözik Metternich a porosz-orosz diplomatákkal és
háború lesz, akkor ismét észreveszi Ferenc császár a szegény,
kihasznált országot, akkor jönnek az ígéretek, az egyetlen ajándék,
melyet valaha kaptunk Ausztriától. Az emberek halkan kérdezgették,
ha találkoztak: Hát sohasem lesz vége a kongresszusnak? Suttogva
tárgyalták, sötét arccal és a rendőrség megkétszerezte
figyelmét.</p>
<p>Valaminek történnie kell. És történt valami, jött valaki, akit
nem vártak, akit senki sem várt, vagy csak egynéhányan, de azok
annál forróbb óhajtással.</p>
<p>Március 6-án, alkonyatkor, egy fiatalember érkezett a
schönbrunni kastélyba. A rendőrség tudtával jött, Montesquiou
Anatole, az anyját akarta meglátogatni, akit rég nem látott.</p>
<p>Megilletődve ölelte magához a grófné egyetlen gyermekét:</p>
<p>– Anatole!</p>
<p>Anatole megcsókolta édesanyja arcát, haját, szép fehér kezét és
halkan mondta:</p>
<p>– Híreket hoztam, anyám, Napoleon elhagyta Elba szigetét.</p>
<p>A fehérhajú hölgy megrendülve kapaszkodott fia vállába, hirtelen
érte az öröm, az öröm, melyről nem tudta még, hogy nem lesz-e egy
gyorsvégű tragédia, vagy nem az-e is már ezóta?</p>
<p>– Mon dieu! – suttogta.</p>
<p>– Igen, anyám, még kevesen tudják, csak…</p>
<p>– Csitt, – szólt a grófné, összeszedve egész akaraterejét – majd
később beszélünk róla, fiam, este, ha mindenki alszik.</p>
<p>A fiatalember türelmetlenül ráncolta össze homlokát,
<span class="pagenum"><a name="Page_232" id=
"Page_232">-232-</a></span> de a grófné szelíden simogatta meg
büszke fejét és Anatolenak várnia kellett.</p>
<p>Jelentkezett Mária Lujzánál, megcsókolta kegyesen feléje
nyújtott gödrös kezecskéjét, játszott a kis Napoleonnal,
megismerkedett Franciskával, beszélt neki császárjáról, de mindezt
türelmetlenül, mintha drága, értékes perceket vesztegetne el. Végre
este lett.</p>
<p>Anatole az anyja lábánál ült, Franciska helyén és mesélt.
Izgatottan, szaggatott mondatokban. Merész reményekről beszélt
inkább, mint tényekről. Még maga is oly keveset tudott, de ezzel a
kevéssel is sietett ide, mert ha minden úgy lesz, mint óhajtva
várják, a császárnénak és a kis Napoleonnak azonnal indulniuk kell
Párisba. Hiszen ezóta talán már Napoleon ki is kötött a francia
partokon.</p>
<p>– És Bécsben még semmit sem tudnak? – kérdezte a grófné.</p>
<p>– Mikor délután érkeztem, még nem sejtettek semmit, mert akkor
nem bocsájtottak volna engem hozzád. Pedig ezt a hírt, ezt a
megváltó hírt én akartam neked először elmondani, jó anyám.</p>
<p>A grófné folyton a fia fejét simogatta:</p>
<p>– Mikor hagyta el a császár Elba szigetét?</p>
<p>– Február 24-én és én azonnal útra keltem hozzád.</p>
<p>– Vajjon mi történt vele azóta?</p>
<p>Anatole szeme ragyogott, úgy hitt Napoleonban, mint ahogy lelkes
fiatalemberek hisznek első, egyetlen, férfi eszményükben.</p>
<p>– Ne féltsd őt, anyám. Párisban várják! Ha partra száll, egész
Franciaország szíve feléje dobban. Hortense királyné a feje a
titkos szövetségnek és ujjongva fogja őt fogadni mindenki. Napoleon
visszajön! A császár visszajön! Örülj hát, anyám!</p>
<p>– Jó fiam, kedves jó fiam, én egyelőre még nagyon aggódom.</p>
<p>– Hát nem vagy boldog?</p>
<p>– Boldog leszek, ha minden úgy sikerül, amint <span class=
"pagenum"><a name="Page_233" id="Page_233">-233-</a></span>
kívánják. Amint én óhajtom, amint te óhajtod… Vajjon Bécsben mikor
fogják megtudni?</p>
<p>– Holnap, legkésőbb holnapután. Vagy talán tudják is már. Az
angolok 26-án észrevették szökését. A francia határon ért utól ez a
hír. Oh be szeretném, ha én mondhatnám meg nekik, Metternichnek, a
cárnak, Ferenc császárnak. Most, most rögtön elrohanni és közéjük
dobni a bombát, aztán nem bánom, meghalni. Jer anyám, menjünk,
mondjuk el nekik, kiáltsuk ki egész Bécsben:</p>
<p>– Napoleon visszajött!</p>
<p>– Csitt, Anatole, az istenért csendesen, az egész ház
ellenségünk. Ha itt akarunk maradni, míg ütött a nagy óra,
hallgatnunk kell. Nagyon vigyáznak itt ránk, édes fiam. Nincs
barátunk, egyetlen barátunk sincs…</p>
<p>A grófné hirtelen elhallgatott, finom mosoly játszott az ajka
körül és gyengéden mondta:</p>
<p>– Azaz egy barátunk mégis van! Várj fiam!</p>
<p>Felállt, szürke selyemruhája zizegett a folyosón és néhány perc
mulva visszatért Franciskával, vállára tette kezét és a szemébe
nézett hosszan:</p>
<p>– Franciska, Napoleon megszökött Elba szigetéről.</p>
<p>Franciska remegni kezdett, sírt és kacagott, felszabadult minden
érzése, csupa ujjongás lett egész lénye. A hőse, a szerelme
hatalmas lesz ismét és bámulhatja, szeretheti Napoleont, mint
régen. A tettek ideje elérkezett.</p>
<p>– Jöjjön gyermekem, üljön ide hozzánk – szólt a grófné.</p>
<p>Most már hárman ültek a tűz körül a kis szobában, melybe
beköltözött egy ország reménysége és beszéltek örömükről,
aggódásukról, a nagy jövőről.</p>
<p>– Vajjon tudják-e már Bécsben? – kérdezte újra meg újra
Anatole.</p>
<p>– Menjünk a városba és nézzünk szét – ajánlotta Franciska.</p>
<p>– Majd holnap reggel – mondta a grófné. <span class=
"pagenum"><a name="Page_234" id="Page_234">-234-</a></span></p>
<p>Anatole türelmetlenül ugrott fel:</p>
<p>– Nem, nem, most, azonnal. Mademoiselle, úgy-e velem jön? Majd
kegyed kérdezősködik. Nekem vigyáznom kell, engem elfognak, mihelyt
gyanut keltek. Aztán ha együtt találjuk őket, társaságban, a
fejedelmeket és Metternichet, akkor megmondjuk nekik. Mi mondjuk
meg, mielőtt mástól megtudhatnák, hogy lássuk az arcukat, hogy…
Úgy-e velem jön, Mademoiselle?</p>
<p>A Franciska szeme fénylett:</p>
<p>– Jövök, hogyne jönnék.</p>
<p>– Akkor gyerünk, siessünk. Jó éjt, anyám.</p>
<p>A grófné még alig tért magához és a fiatalok már nem voltak
ott.</p>
<p>– Anatole, Franciska – szólott aggódva, de ők nem hallották,
lihegve rohantak Bécs felé, gyalog, a hideg éjszakában. Nagy sötét
köpenyben Franciska, a Mária Lujza lakájának egyenruhájában
Anatole.</p>
<p>Bejutottak a városba, óvatosan érdeklődtek. A vendéglőkben,
kávéházakban semmit sem tudhattak még, a National-Kaffeehausban,
Krammernél, a Katzenstegen Taroninál csendes volt minden. Vajjon a
nagyok tudják-e már? A Lothringer-sörházban hallották, hogy a cár
Bagration hercegnőnél van, Metternich Sagan Vilhelminánál.</p>
<p>– Schenkenstrasse 54. szám – mondta Franciska.</p>
<p>– Menjünk oda – könyörgött Anatole.</p>
<p>Franciska beleegyezett, mindenbe beleegyezett volna. Ünnep volt
neki ez az éjjel. Eseményekkel teli ismét, amint szerette,
regényes, amilyenről annyit álmodott, és a központjában ő állt, ő
és Napoleon. Lehet-e ennél szebb az élet? Annyi szenvedés után a
Beauharnaisért átsírt éjszakák után, a lemondás után, most megint
mosolyogva hívja a sors. Még egyszer belekapaszkodott a reménybe,
még egyszer elhitte, hogy nagyra, gyönyörűre van hivatva és bátran,
elszántan kész lett volna meghalni is. <span class=
"pagenum"><a name="Page_235" id="Page_235">-235-</a></span></p>
<p>Kocsiba ültek és úgy vártak a hercegnők kapuja előtt. Éjfél
lett, egy óra. Zeneszó hangzott, a lefüggönyözött, világos ablakok
mögött árnyak mozogtak. Két órakor még senkisem távozott. Anatole
izgalma lecsillapult, Franciska elálmosodott és felváltva
mondogatták, menjünk már. De ha egyikük elsóhajtotta ezt az óhajt,
a másik megvetéssel utasította el: – Ha eddig vártunk, várjunk csak
tovább. – És vártak!</p>
<p>Három órakor mozgás támadt a lépcsőházban. Kiugrottak a kocsiból
és a kapuhoz simulva vártak. A kettős lépcső benépesedett, a cár
jött le Bagration hercegnőtől, Metternich Sagan hercegnőtől és
utánuk a vendégek serege.</p>
<p>A lépcső alján megállt Metternich, hogy előre bocsássa a cárt, a
cár is megállt, hogy egy megvető pillantással végigmérje a
kancellárt.</p>
<p>Sándor rendezte így, hogy együtt távozzanak, mert szerette az
ízlése szerint kiélezett jeleneteket, melyek hatalmának
hízelegtek.</p>
<p>Metternich megkapta a lesujtó pillantást és a cár már menni
készült, mikor hirtelen, váratlanul egy sötét köpenyes, sötét
fátyolos nő állt elébük és hangosan, diadalmasan jelentette:</p>
<p>– Napoleon elhagyta Elba szigetét.</p>
<p>A gyertyák lobogva égtek a néger rabszolgák kezében, a vörös
szőnyeges lépcsőházban csend lett. Megdermedve állt meg mindenki
egy pillanatra.</p>
<p>A cár Metternichre nézett, Metternich a cárra. Egyik sem
kérdezte, vajjon nem hazúg-e a hír? Mint mikor az alvó embereket
álmukból riasztja fel a vészkiáltás, hogy a ház ég fejük felett,
nem kutatják igaz-e, hanem kiugrálnak ágyaikból, összekapkodják
kincseiket és menekülnek, mert tűz van, tűz van. A leghalálosabb
ellenségek segítik egymást, a rossz szomszédok kibékülnek és… a cár
egy lépést tett előre, aztán biztos mozdulattal nyújtotta kezét
Metternichnek és a kancellár mélyen meghajolva szorította meg a
szövetséges fejedelmi kezet. <span class="pagenum"><a name=
"Page_236" id="Page_236">-236-</a></span></p>
<p>– Ezt kár lett volna nem látnunk – jegyezte meg gúnyosan
Anatole, míg kézen fogva Franciskát, menekült vele kocsijukhoz.</p>
<p>– De ki volt a fiatal hölgy? – kérdezte magához térve a cár. –
Ki volt? Én mintha ismerném őt.</p>
<p>– Egy kis pártfogoltam – mondta Metternich. – Schönbrunnból
jött, Mária Lujza Őfelségének egy embere kísérte. Szép buzgóság a
kicsike részéről, de ha igaz a hír, már ezóta biztosan vár otthon
engem is.</p>
<p class="center">*</p>
<p>Másnap este nagy ünnepély volt az udvarnál. Ludovika császárné
némajátékot rendezett: „Psyché esküvője“, az volt a címe. A végén
megjelent az egész Olympos. A társaság legszebbjei ültek a felhők
között, mint Vénus, Diana, Minerva. A múzsák csoportosultak Apolló
körül és fiatal leányok táncoltak, színes fátyolszövetekbe
burkolva, virágfűzérek között, az istenek mulatságán.</p>
<p>A fejedelmek nyugodt mosollyal ültek az első sorban,
lorgnonjukon át vizsgálva a hölgyeket, a diplomaták lelkesedve
tapsoltak, de mégis valami érthetetlen nyugtalanság látszott
rajtuk, egy titok gyötörte őket, melyről nem beszéltek, de melyet
mindnyájan tudtak már.</p>
<p>Metternich reggel kapta meg a hivatalos jelentést, hogy
Napoleon, Európa ura és foglya, elhagyta Elba szigetét. Firenzéből
hozták a hírt, a konferencián meg is beszélték már az államférfiak
és az uralkodók, de elhatározták, hogy egyelőre hallgatni
fognak.</p>
<p>Azonban valaki megszegte a titoktartást mégis, mert már ott
suttogták a nagy újságot a színpadon, a kulisszák mögött, a
nézőtéren. Hangosan nem merte mondani senki sem, de sokan
hallották, amint az orosz cár Ferenc császár fülébe súgta:</p>
<p>– Személyem és háromszázezer főnyi hadseregem felséged
rendelkezésére áll.</p>
<p>Az emberek megborzongtak, de tovább ünnepelték <span class=
"pagenum"><a name="Page_237" id="Page_237">-237-</a></span> a
szereplőket és amint felhangzott a zene, táncolni kezdett
mindenki.</p>
<p>Jósika is ott táncolt, ő még semmit sem sejtett, egy orosz
négyest fejeztek be épen és helyére vezette táncosnőjét.</p>
<p>– Hogy mulatsz, öregem? – szólította meg Bethlen János a kis
bárót.</p>
<p>– Pompásan – felelte Jósika. De amint vidáman körülnézett,
hirtelen megfogta barátja karját:</p>
<p>– Nézd, az emberek suttognak, csoportosulnak, vajjon mi
történt?</p>
<p>– Különös – jegyezte meg a gróf is.</p>
<p>– Gyere, nézzünk szét – szólt ismét Jósika. – Talán valaki
rosszul lett. Lehet, a császárné. Igazán, nagy is itt a hőség. De
nézd, a cár Metternichchel beszél, akkor komoly dologról lehet szó,
valami nagy, váratlan eseményről.</p>
<p>– Ej, mit törjük rajta a fejünket – mondta Bethlen János. –
Khevenmüller grófné egyedül van. Szaladok szép Ninámhoz. Hát te,
mit csinálsz?</p>
<p>– Várom, hogy ráhúzzák, aztán táncolok.</p>
<p>Ebben a percben egy tiszt szaladt el Jósika mellett.</p>
<p>– Tudod már a hírt? – kérdezte sietve.</p>
<p>– Semmit sem tudok.</p>
<p>– Napoleon megszökött és Franciaország felé vitorlázik.</p>
<p>– No, ez gonosz hír – jegyezte meg Jósika.</p>
<p>Kicsit elgondolkozott, aztán megkereste az ezredesét, báró
Récseyt.</p>
<p>– Most mi lesz? – kérdezte és a szeme felragyogott – háború,
úgy-e?</p>
<p>Az ezredes jót kacagott:</p>
<p>– Messze vagyunk még attól, fiam. Még azt sem tudjuk, merre
veszi útját a szökevény? Némelyek azt mondják Amerikának tart,
mások azt, hogy Olaszországnak. Nem igen hiszem magam sem, hogy
francia földre merne lépni, hallgasd csak kicsit, hogy mit
beszélnek a nagyok. <span class="pagenum"><a name="Page_238" id=
"Page_238">-238-</a></span></p>
<p>Halkan közeledtek a diplomaták csoportjához, Talleyrand
sápadtan, de látszólag nyugodtan beszélt és mindenki hallhatta,
amint megvetően legyintve kezével, mondta:</p>
<p>– Sohasem tudja elérni Franciaországot. Az angol cirkálókat nem
kerülheti el, kellemetlen kis kalandja ezóta bizonyosan már be is
fejeződött. És ha partra szállna, az első fára kötik fel, mint
lázadót, én bízom a francia nép királyhűségében. Vive le roi!</p>
<p>– Hallod? – kérdezte Récsey.</p>
<p>– Hallom, – felelte Jósika – de ha szükség lesz rá, mi indulunk
legelébb, úgy-e?</p>
<p>– Valószínűleg, fiam.</p>
<p>– Akkor jó, egyelőre tehát nyugodtan tovább táncolhatunk.</p>
<p>Tovább táncoltak és a világtörténelem nemtője nem helyezte ujját
megbotránkozva a Talleyrand szájára, nem hallgattatta el, nem súgta
fülébe:</p>
<p>– Mit beszélsz olyan gőgösen, annyi bizalommal? A császár
francia földön van máris s míg te azt hiszed, hogy a hadsereg
lelkesedve kiáltja: „Vive le Roi“, azt ujjongják, azt ordítják
régen: „Vive l’Empereur“. Táncoljatok tovább, táncoljatok csak,
Franciaországban kinyíltak mind az ibolyák.</p>
<div class="chapter">
<h2><span class="smaller">XX. FEJEZET.</span><br />
Mária Lujza levele.</h2>
</div>
<p>Türelmetlenül várták Schönbrunnban az újabb híreket.
Türelmetlenül várták Bécsben is. Mária Lujza soká sírt bezárkózva
szobájába, miután hírül adták neki férje szökését.</p>
<p>A kongresszuson most tárgyalták az ő ügyét, hogy megkapja-e a
maga és fia számára örökös birtokul Pármát és Piacenzát? Annyit
reménykedett és egyszerre kockán van megint minden. <span class=
"pagenum"><a name="Page_239" id="Page_239">-239-</a></span> A
zsebkendőjét rágta, a ruháját tépte, aztán a Burgba hajtatott a
lieber Papahoz.</p>
<p>Ferenc császár megveregette arcát, megcsókolta, megsimogatta, de
semmit sem mondott.</p>
<p>Az utcán csoportosulás támadt kocsija körül, az emberek
elégedetlenül mormogtak a Napoleon címere, a francia libériák
láttára.</p>
<p>Kétségbeesetten tért vissza az ex-császárné Schönbrunnba és
aznap kiirtott házából mindent, a mi Napoleonra emlékeztetett.
Sárga-feketére festették a hintók kerekeit és a Burgból hozatott
ruhát inasai számára.</p>
<p>– Istenem! – sóhajtott Franciska.</p>
<p>– Lesz még máskép is – mondta Anatole.</p>
<p>– Csak a császárról jönne már hír – ismételte újra meg újra
Montesquiou grófné.</p>
<p>Öt napig vártak. Bécs megnyugodott, a nagyok tovább mulattak, a
polgárok tovább küzdöttek az élettel. Metternich bált adott és épen
az ő bálján jött meg a vészhír, hogy Napoleon Cannesnál partra
szállt. Partra szállt és a franciák tárt karokkal fogadják. A sok
száz gyertya fénye egyszerre aludt ki, a táncnak hirtelen vége
szakadt. A szerelem, a mámor édes álmából felébredt mindenki.
„Háború!“ ezt a borzalmas szót suttogták az utcán, a Grabenen, a
kávéházakban, a nagy szalonok sarkában, mintha az égő Moszkva
lángjai világítanák meg ismét a rémületben eltorzult arcokat.</p>
<p>És jöttek az újabb hírek. A császár Lyonban van, a császár Páris
felé vonul! XVIII. Lajos menekül! Napoleon ura ismét
Franciaországnak!</p>
<p>Mária Lujza levelet kapott Napoleontól, a császár hívta őt, a
császár elfoglalta elvesztett trónját, a király elűzve, a nép
lelkesedése határtalan. Jöjjenek Párisba: – Csak te hiányzol nekem,
ma bonne Louise, te és a kis fiam!</p>
<p>A császárné megijedt, a Burgba szaladt ismét a lieber Papahoz, a
lieber Papa rosszkedvű volt. A bécsi nép pedig feketesárga kocsiját
is körülvette <span class="pagenum"><a name="Page_240" id=
"Page_240">-240-</a></span> és megostromolta szidalmaival a
Napoleon feleségét.</p>
<p>Még akkor is zokogott Mária Lujza, mikor a schönbrunni kastély
feljárójához ért hintója.</p>
<p>Alkonyodott, karos gyertyatartókkal kezükben álltak az inasok a
lépcső alján, francia udvari ruhákban ismét. Montesquiou grófné,
Anatole, Franciska, a kis Napoleon, a titkára Meneval, a komornák,
felolvasónők, egész udvara várta őt.</p>
<p>Mária Lujza leszállt kocsijáról és akkor ujjongva tört ki a
lelkesedés:</p>
<p>– Éljen a császárné, éljen a császár, éljen Mária Lujza!</p>
<p>Anatole magasra emelte a kis Napoleont, aki teli torokból
kiabálta:</p>
<p>– Vive mon papa, vive maman!</p>
<p>Mária Lujza megállt, mosolygott, örült az ünneplésnek. Asszony
volt és hiú, annyi keserűség után, ennyi odaadás meghatotta.</p>
<p>A kis fia feléje szaladt, kézen fogta:</p>
<p>– Úgy-e, megyünk Párisba, haza a papához? Úgy-e, most mindjárt
megyünk?</p>
<p>Mária Lujza pedig csak állt és mosolygott, a sok melegség
simogatta lelkét, nagynak érezte magát, mint egyszer régen a
francia trónon.</p>
<p>Percek teltek el így, mámorosan szép percek. Senki sem vette
észre, hogy Neipperg gróf kocsija befordul a schönbrunni kastély
udvarára és a gróf váratlanul, egyszerre ott állt a feljáró
előtt.</p>
<p>Végig jártatta szemét a jeleneten, aztán nyugodtan, fölényesen
meghajolt a császárné előtt.</p>
<p>– Felség, én itt csak zavarok, amint látom. Búcsúzom is, felség…
örökre – tette hozzá és újabb meghajlás után távozott.</p>
<p>Mária Lujza megdöbbenve nézett utána, karjával gyámoltalanul
kapott a levegőbe, mintha támaszt keresne, aztán zsebkendőjét
arcához szorítva, eltűnt a lakosztályában.</p>
<p>– Most mi lesz, istenem, mi lesz? – kérdezte Franciska.
<span class="pagenum"><a name="Page_241" id=
"Page_241">-241-</a></span></p>
<p>– Most a miénk egészen – felelte diadallal Montesquiou
grófné.</p>
<p>– El kell készítenünk mindent az útra – mondta Anatole. – Holnap
reggel Bécsbe kell mennünk. Engedélyt kérünk az elmenetelre,
anyámnak, kegyednek, nekem. A császárnét és a kis fiút
megszöktetjük, míg nem gondol velünk a bécsi udvar, a
kongresszus.</p>
<p>– Holnap Párisba megyünk – ismételgette a kis Napoleon és
boldogan aludt el.</p>
<p>Mária Lujza szobájában ült és sírt. Montebello hercegnő is
bezárkózott, haragudott ma mindenkire és a császárné tudta, hogy
holnap jelentést tesz Bécsben a történtekről. Elmond mindent a
lieber Papanak, az egész kongresszusnak, ha ugyan már eddig is el
nem mondta Neipperg gróf.</p>
<p>Most vége mindennek, nem kapja meg olaszországi birtokait,
semmit sem kap és mehet vissza Napoleonhoz. Megborzongott a
gondolatra. A bizonytalanság érzése a leggyötrőbb volt rá nézve.
Lusta természete az egyforma, derűs nyugalmat szerette. A
császárság bukásakor iszonyúan szenvedett és most megint
megpróbáltatások várjanak rá? Nem, nem, soha!</p>
<p>Éjféltájban Montesquiou grófné kopogott ajtaján, Mária Lujza
bebocsájtotta, este ugyan megtiltotta, hogy bárki is zavarja, de
boldog volt, hogy végre megszegik tilalmát.</p>
<p>– Olyan szerencsétlen vagyok, grófné – nyögte panaszosan.</p>
<p>A grófné mosolyogva nézte:</p>
<p>– Felséged szerencsétlen, mikor egy egész ország lelkesedve
várja?</p>
<p>– Én nem akarok Párisba menni, nekem nem kell Franciaország, nem
kell, nem kell…</p>
<p>Úgy ismételgette, mint egy makacs gyermek.</p>
<p>– Felséged úgy fog cselekedni, amint jónak látja. De talán mégis
meg kellene gondolnunk, hogy mi lesz akkor, ha más kibúvó nem
maradna, mint visszatérnie a császárhoz. <span class=
"pagenum"><a name="Page_242" id="Page_242">-242-</a></span></p>
<p>Mária Lujza letörölte könnyeit és határozottan válaszolt:</p>
<p>– Visszavonhatatlanul, szentül elhatároztam, hogy sohasem térek
vissza a császárhoz.</p>
<p>A grófné mosolygott, biztos volt a dolgában, Neipperg gróf
elment, haragosan távozott, Mária Lujza az övék, csak gyorsan kell
cselekedniök.</p>
<p>Lefektette síró úrnőjét és mellette maradt, míg elaludt,
szipogva álmában, mint egy meggyötört, megkínzott kis gyerek. A
grófné hosszan nézte őt és haragosan gondolta el, hogy ez a szőke,
puha, illatos kis nő, mennyire nem érdemli meg a nagyot, a szépet,
melyre az élet kiszemelte.</p>
<p>De mit is várnak tőle, mit remélnek a franciák egy
Habsburg-főhercegnőtől? Ez a semmitmondó, üres kis teremtés
legfeljebb családjához tud ragaszkodni, nagy eszmék nem férnek meg
alacsony, széles homloka mögött és szétálló kék szemét Neipperg
grófért sírta vörösre, utána való szerelmes bánkódásában.</p>
<p>A grófné nem szerette, lenézte úrnőjét és egy pillanatig arra
gondolt, hogy talán jobb lenne itthagyni őt sírni, szipogni,
sóhajtozni és elvinni a kis Napoleont egyedül. De a császár érdeke
mást parancsol, a császár Lujzáját várja és ő el fogja vinni hozzá
mindenáron.</p>
<p>A grófné kisurrant a szobából.</p>
<p>– Nos, mit mondott? – kérdezte Franciska, aki izgatottan, dobogó
szívvel várt reá.</p>
<p>– Semmit, azaz nem is tudom, mindegy, Neipperg gróf nem áll
utunkban, Bécstől fél, holnap egész bizonyosan indulunk, legyen
nyugodt, gyermekem. Menjen, pihenjen keveset, nagy dolgok várnak
reánk.</p>
<p>– Jó éjszakát, grófné!</p>
<p>A grófné karjába zárta a leányt:</p>
<p>– Aludjék jól, Franciskám.</p>
<p>– Istenem, ki tud most aludni? – Franciska becsomagolta
utazótáskáját, legszükségesebb holmiját gyömöszölte csak bele és a
„Járj szerencsésen“ <span class="pagenum"><a name="Page_243" id=
"Page_243">-243-</a></span> felírás szépen kitömve domborodott
szobája sarkában.</p>
<p>A hajnal útrakészen találta barna ruhájában, a bársonymellényke
alatt pedig ott rejtőzött a Napoleon képe, meg a vörös daru. Épen
úgy állt türelmetlenül szobája ablakában, mint néhány hónapja
alkonyatkor, mikor Jósikát várta, hogy elhagyja vele örökre
otthonát. Milyen nagy izgalom volt az akkor és milyen semmi ma már,
mennyi esemény választja el életét attól az alkonyattól. És mégis,
ami eddig történt, az mind csekély és semmitmondó. Mit jelent most
már csalódása a nagy világban, mit jelent szerelmi kalandja, mit a
cár, Metternich és Schönbrunn, mikor holnap indul, meglátni
Napoleont? Beszélni fog vele, hallani fogja hangját, egy köszönő
kézszorítást is kap talán, amiért segített visszavinni hozzá a
feleségét és kis fiát. Igen, ő a császár karjába vezeti Mária
Lujzát, ha bele is pusztul az önfeláldozásba.</p>
<p>– A világtörténelemnek vagyunk most segédei – mondta Anatole –
és azért meghalni is érdemes.</p>
<p>Ez tetszett Franciskának, boldognak érezte magát, hiszen csupa
élemény volt körülötte minden, merész tettek és nagy szavak.</p>
<p>Reggel Bécsbe ment Anatole-lal, hogy előkészítsen mindent az
útra. Szüksége volt rá mindenkinek, a grófné reszkető izgalmában
alig bírt cselekedni, Anatolenak vigyáznia kellett és Franciskára
bízott minden szót, minden rendelkezést. Déltájban tértek
vissza.</p>
<p>Kopogtattak Montesquiou grófné ajtaján.</p>
<p>– Ki az? – kérdezte a grófné.</p>
<p>– Franciska, Anatole.</p>
<p>Óvatosan nyitott nekik ajtót a grófné:</p>
<p>– Isten hozott, gyerekek. Mi újság?</p>
<p>– Minden rendben van, anyám. Hát itt mi történt?</p>
<p>– Semmi, fiam. A császárné egész délelőtt egyedül volt. Nem
fogadott senkit. Kétségbe van esve, <span class="pagenum"><a name=
"Page_244" id="Page_244">-244-</a></span> Neipperg gróf elhagyta,
Montebello hercegnő haragszik és a hercegnő kedélyhangulatának
mindig nagy befolyása volt a Mária Lujzáéra. Kétségbeesését kell
kihasználnunk, a kis Napoleont útrakészen visszük elébe és
választania kell fia és Bécs között. Az egész ház a pártunkon van,
itt nem állja utunkat senki sem, de ma okvetlen mennünk kell, míg
Bécs nem gyanakszik.</p>
<p>– Hátha máris gyanakszanak? – kérdezte ijedten Franciska. Ő a
legjobban félt, mert ő saját sorsáért küzdött. Elhitette ugyan
magával, hogy amit tesz, merő önfeláldozás, de tulajdonképen úgy
érezte, hogy minden csak érte történik.</p>
<p>A grófné türelmetlenül nézett fel írásairól, melyeket
rendezgetett:</p>
<p>– Istenem, gyermekem, hogy kérdezhet ilyesmit? Az ember az
életben vagy nyer, vagy veszít, de a szerencsejátékhoz mindig azzal
a reménnyel ülünk le, hogy nyerni fogunk. Ezt jegyezze meg magának,
a sors is csak kockajáték, Franciska. Készen van az útra?</p>
<p>– Készen, grófné.</p>
<p>– Akkor jó! Most majd bezárjuk a hercegnő lakosztályát, a kulcs
nálam van, ő ma nem mozdul ki onnan, aztán megyek a császárnéhoz.
Legyen kéznél, Franciska, mert segítenie kell csomagolni Őfelsége
holmiját. Tehát szerencse fel, a kockát elvetjük és…</p>
<p>– Nyerünk – mondta Anatole.</p>
<p>– Reménylem, fiam, mert tétünk nagyon magas.</p>
<p>– Az életünk, anyám.</p>
<p>Néma, aggódással teli percek, Anatole a Franciska kezét fogta,
úgy álltak egymás mellett szótlanul. Megkínozta őket már a sok
izgalom, az álmatlan éjjel. Kimerült testük, lelkük, csak nagy
reménységük élt bennük, az volt az erő, amely lábon tartotta, amely
élni, cselekedni késztette. A szemük égett, az ajkuk remegett és
mosolyogva fogadtak volna egy földrengést is.</p>
<p>A grófné lezárta a hercegnő lakosztályát, a kulcsot <span class=
"pagenum"><a name="Page_245" id="Page_245">-245-</a></span> zsebébe
rejtette, aztán halkan nyitott be a császárné előszobájába. Egy-két
lépést tett előre, szétnézett, hogy nincs-e ott senki, aki
bejelentse? A szoba üres volt, a grófné a következő ajtó felé
tartott és akkor halk zizzenés riasztotta fel. Selyemsuhogás volt,
de nem az ő ruhájának hangja, rajta kívül még valakinek az uszálya
játszott a padlón.</p>
<p>Körültekintett, az ablakfüggöny mozdult és Montebello hercegnő
állt előtte gúnyos nevetéssel:</p>
<p>– Bocsánat, grófné, Őfelsége senkit sem fogad.</p>
<p>– A kis Napoleon őfelségétől jövök – suttogta sápadtan a
grófné.</p>
<p>– Szíveskedjék várni. Neipperg gróf van Őfelségénél, fontos
dologról tárgyalnak.</p>
<p>– Neipperg gróf?…</p>
<p>– Valóban ő. Miért csudálkozik úgy grófné, és miért van úgy
megrémülve? Várjon, hozatok egy pohár vizet. Üljön le addig is.</p>
<p>Montesquiou grófné megkínzott szegény szívére szorította kezét,
aztán büszkén, nyugodtan felelt:</p>
<p>– Köszönöm, nincs szükségem semmire. Egy fél óra mulva
visszatérek.</p>
<p>– Sajnálom, grófné, itt kell maradnia. Épen hivatni akartam.
Parancsom van, felsőbb parancsom.</p>
<p>– Akkor természetesen maradok.</p>
<p>A grófné egy székre roskadt, attól félt, hogy elájul. Szeme a
hercegnő ruhájának sárga selymére tapadt, melyen aranyosan
játszottak a téli nap sugarai. Minden, de minden elveszett.
Halántékán apró, hideg izzadságcseppek gyöngyöztek, a sárga ruháról
vörös karikák táncoltak feléje… most, most leesik a székről,
elterül a padlón és nem fog tudni többé semmiről. Hirtelen
összeszedte minden akaraterejét, szédülő fejét hátra hajtotta egy
pillanatra, néhányszor mély lélekzetet vett, aztán összefonva
ölében kezét, várta, hogy rászakadjon mindaz a szomorúság, amit a
sors még tartogat számára. <span class="pagenum"><a name="Page_246"
id="Page_246">-246-</a></span></p>
<p>Neipperg gróf levelet diktált Mária Lujzának és a kisírt szemű
császárné engedelmesen írta úgy, amint a gróf kívánta:</p>
<div class="blockquot">
<p>„Drága jó atyám, ebben a pillanatban, amikor egy újabb krízis
fenyegeti Európa nyugalmát és mikor engem is újabb csapás
szorongat, amelynek felhői fenyegetőleg gyülekeznek fejem felett,
nem találhatok biztosabb menedéket és jótékonyabb védelmet, mint
azt, melyet magam és fiam számára atyai gyengédségétől kérek. A
legjobb apa karjába menekülök azzal együtt, aki ezen a világon
legközelebb áll szívemhez. Az ön kezébe, az ön atyai védelmébe
teszem le sorsomat, nem helyezhetném magasztosabb vezetés alá,
tudom. Nem ismerek más akaratot, mint az önét. Legyen oly kegyes és
irányítsa a nehéz pillanatban gyengéd gondoskodással lépteimet.
Határtalan alázatosság legyen első hódoló jele hálámnak és mély
ragaszkodásomnak, melyek után tisztelettel eltelve, maradok jó
atyámnak engedelmes leánya,</p>
<p class="right"><i>Mária Lujza.</i>“</p>
</div>
<p>A császárné letette tollát és aggódó kék szemét a gróf arcára
szegezte.</p>
<p>– Ha felséged valamit változtatni óhajtana a levélen, úgy csak
kegyeskedjék nyugodtan eleget tenni óhajának – mondta a gróf
hidegen.</p>
<p>– Oh nem, köszönöm, nagyon szép levél. A lieber Papa meg lesz
elégedve, azt hiszem.</p>
<p>– Nagyon boldog vagyok, hogy felséged egyetért velem.</p>
<p>– Istenem, én… hogyne értenék egyet… Mondja, haragszik?</p>
<p>Halk, aggódó kérdés volt.</p>
<p>Neipperg gróf finoman elmosolyodott, tartásának ridegsége is
megenyhült kissé és mély, ellenállhatatlanul rezgő hangján
mondta:</p>
<p>– Én? Hogy mernék én haragudni felségedre? Felségednek alázatos,
hű lovagja vagyok. Azt hiszem, <span class="pagenum"><a name=
"Page_247" id="Page_247">-247-</a></span> az, hogy ma eljöttem
ismét felségedhez, végtelen ragaszkodásomnak, tiszteletemnek biztos
jele.</p>
<p>– Köszönöm – susogta Mária Lujza.</p>
<p>– Nincs mit köszönnie felségednek, amit felségedért teszek, azt
magamért teszem, mert a boldogságot jelenti számomra.</p>
<p>– Tegnap miért hagyott itt?</p>
<p>A gróf hódolattal csókolta meg a feléje nyújtott gödrös, fehér,
kis kezet, ez a csók válasz volt a duzzogó kérdésre, melyre nem
felelhetett, mert nem mondhatta meg úrnőjének, hogy távozásával
bánatot akart okozni neki és biztos megbánást.</p>
<p>– Annyit sírtam az éjjel, – csicseregte Mária Lujza – egész
vörös lett a szemem, még most is vörös és az orrom is vörös. De
most már minden jó. Montesquiou grófné bejött hozzám és…</p>
<p>Hirtelen elhallgatott, elpirult, eszébe jutott, hogy ha most
elárulja a grófnét, vesztét okozza neki.</p>
<p>– Milyen jó szíve van felségednek – jegyezte meg elismeréssel a
gróf. – De nem kell a grófnét féltenie, nem lesz semmi bántódása.
Azonban, azt hiszem, most már felségednek sem lesz az ellen
kifogása, ha az összes franciák elhagyják udvarát és a kis herceg
nevelését is másra bízzuk.</p>
<p>Mária Lujza elsápadt, maga is megijedt a grófné eltávolításától,
a grófné úgy szerette a Napoleon szőke kis fiát és határtalanul jó
volt hozzá:</p>
<p>– Szegény grófné, úgy sajnálom őt, – rebegte könnyes szemmel –
de legyen minden úgy, amint a lieber Papa jónak látja, amint ön
akarja.</p>
<p>A császár engedelmes leánya, egy odaadó szerelmes nő nézett
könnyes szemmel a grófra. Nyert ügyük volt!</p>
<p>– Úgy-e, sohasem hagy el engem? – kérdezte halkan, gyengéden
Mária Lujza.</p>
<p>– Soha, amíg felséged is úgy akarja.</p>
<p>A Napoleon felesége felállt, a gróf nyaka köré fonta karját,
vállára hajtotta ostoba, bodros, szőke fejecskéjét és szerelmesen
suttogta: <span class="pagenum"><a name="Page_248" id=
"Page_248">-248-</a></span></p>
<p>– Nincs is nekem senkim e világon, csak ön egyedül.</p>
<p>– Felség!</p>
<p>Neipperg gróf magához szorította a szép, puha asszonyt és
megcsókolta forrón, hosszan.</p>
<p>Montesquiou grófné soká várt, de nem vette észre a percek
mulását, hely, idő és cselekmények összefolytak egy nagy, tompa
kétségbeesésbe.</p>
<p>Végre megjelent a küszöbön Neipperg gróf és meghajolt Montebello
hercegnő felé:</p>
<p>– Kérem, hercegnő, Őfelsége szeretne beszélni kegyeddel.</p>
<p>A sárga selyemruha eltűnt a szomszéd szobában és a gróf
áldozatához lépett:</p>
<p>– Grófné, néhány szavam volna kegyedhez! Vezessem szobájába?</p>
<p>– Nem, köszönöm, meghallgathatom itt is.</p>
<p>– Félek, súlyosan fogja érinteni kegyedet, grófné.</p>
<p>– Engem már nem érinthet súlyosan semmi.</p>
<p>– Az sem, ha a fiáról van szó?</p>
<p>A grófné felállt, az arca még haloványabb lett, szinte eltorzult
a rémülettől:</p>
<p>– A fiam? Mit akarnak tenni a fiammal?</p>
<p>Szóval bűnösebb, mint hittem, gondolta a gróf, de arcán nem
látszott meg, hogy egyáltalán gondol valamit, nyugodt maradt,
hidegen és udvariasan szólt:</p>
<p>– Kedves fiának nem történik semmi bántódása. Amint értesültem,
ma engedélyt kért a rendőrségtől, hogy elhagyhassa Bécset, nos, mi
csak azt kívánjuk, hogy még ma csakugyan távozzék, úgy amint maga
is óhajtotta. Most pedig kérem, grófné, kegyedhez is volna egy
kérésem: Ferenc császár Őfelsége nagyon óhajtaná látni kis
unokáját, miután azonban Őfelségét makacs náthája meggátolja abban,
hogy kijöjjön Schönbrunnba, a kis Ferenc herceget szeretném elvinni
hozzá. Előreláthatólag a kis herceg hosszabb ideig fog a Burgban
tartózkodni, azért szíveskedjék intézkedni, <span class=
"pagenum"><a name="Page_249" id="Page_249">-249-</a></span> hogy
erre való tekintettel csomagoljanak számára. Kegyedet, grófné, nem
fogjuk zaklatni, nem kell elkísérnie a herceget, ha pedig esetleg
honvágya volna Páris után, a császár Őfelsége nem fog akadályt
gördíteni az elé, hogy viszontláthassa szeretett hazáját.</p>
<p>– Köszönöm Őfelsége határtalan kegyességét – felelte gúnyosan a
grófné, büszkeségének épségben maradt utolsó foszlányával. –
Engedelmével, gróf, most távozom, hogy eleget tegyek a császár
óhajának.</p>
<p>Bólintott és elhagyta a szobát, végtelen bánatával, amely ezek
között a halványzöld selyem falak között szakadt szegény,
meggyötört szívére. Elvették tőle a kis Napoleont, elvették tőle,
az apjától és Franciaországtól örökre.</p>
<div class="chapter">
<h2><span class="smaller">XXIII. FEJEZET.</span><br />
Megvan-e még a vörös daru?</h2>
</div>
<p>Szabadságon járt otthon Erdélyben Jósika Bethlen Jánossal együtt
és mikor két hét mulva visszatértek Bécsbe, ezredüknek hült helyét
találták.</p>
<p>A fejedelmek megkötötték újból szövetségüket Napoleon ellen,
elhatározták, hogy fegyvert fognak a Bourbonok érdekében és Ferenc
császár útnak indította csapatait a francia határra.</p>
<p>A Colloredo Jeromos gyalogezred elsőnek hagyta el Bécset.
Jósikával levélben közölte ezredese a napot, melyen Linzben fognak
pihenni.</p>
<p>A kis kapitánynak sietnie kellett, lázasan csomagolt, másnap
hajnalban indulni készült.</p>
<p>Vidáman fütyörészve rakosgatta kincseit, nem búsúlt, hogy vége a
bécsi életnek, szerette a hadjárat izgalmait, örömmel álmodott hősi
kalandokról és játszott a halál gondolatával.</p>
<p>Kis szobáját feldúlta teljesen, szanaszét hevertek <span class=
"pagenum"><a name="Page_250" id="Page_250">-250-</a></span>
könyvei, ruhái, száraz virágokon taposott, és kék selyemszalaggal
átkötött hajfürt kandikált ki egy szék lába alól.</p>
<p>Jósika Miklós báró háborúba készült, elpusztította, kiirtotta,
holtra gázolta a multat és új élmények számára készítette elő a
jövőt.</p>
<p>Egy aranyos legyező került kezébe. Kié is volt? Már igazán nem
tudta. Leült egy pillanatra, legyezni kezdte magát és tündéri szép
bálokon kereste a könnyű kis jószág tulajdonosnőjét. Hiába, nem
találta meg, de az illatos szellő, melyet a legyező könnyű selyme
hozott feléje, nagyon kedves volt és azért gyors elhatározással
belegyömöszölte a legyezőt csomagjába, hogy mégis vigyen valami
emléket is magával Bécsből. Tábortűz mellett majd újra keresheti
ábrándozva szőke vagy barna tulajdonosnőjét és nyomában járva,
végig éli a sok elmult szép báli éjszakát.</p>
<p>A legény kopogott:</p>
<p>– Kapitány úr kérem.</p>
<p>– Mi kell már megint? – kérdezte Jósika.</p>
<p>– Egy hölgy keresi a kapitány urat.</p>
<p>– Egy hölgy?</p>
<p>Vajjon melyiküknek olyan nehéz az elválás? gondolta vidáman a
kis báró.</p>
<p>– Bocsásd be. Mondd, hogy csomagolok, hogy nagy a rendetlenség,
de azért csak jöjjön.</p>
<p>Egy türelmetlen hosszú perc, aztán nyílott az ajtó és a küszöbön
ott állt Müller Franciska, nagy sötét gallérjában, amint Jósika már
egyszer látta útrakészen. A rózsaszínű csokor épúgy volt megkötve
álla alatt és kezében jól ismert kis csomagját szorongatta: „Járj
szerencsével.“</p>
<p>– Jó estét, báró úr!</p>
<p>– Franciska!</p>
<p>A viszontlátás váratlan volt és csudálatos. Franciska is érezte
ebben a pillanatban. Míg elszökött Schönbrunnból, míg gyorsan ment
Bécs felé, míg a Grabenen bolyongott céltalanul, míg az
Alser-laktanyát kereste, míg megtalálta Jósikát, gyors <span class=
"pagenum"><a name="Page_251" id="Page_251">-251-</a></span>
elhatározás izgalma űzte tovább, lépésről-lépésre. Sietett, a
könnyelmű tettek mindig sietésre késztetnek, mert minden
pillanatnyi megállásban ott rejtőzik a meggondolás és a
megbánás.</p>
<p>Jósika közelebb lépett a leányhoz:</p>
<p>– Boldog vagyok, hogy újra látom. Jöjjön, üljön le Franciska
kisasszony és mondja el, mi hozta hozzám. No jöjjön, jöjjön.</p>
<p>Elvette utazótáskáját, kézenfogta, egy székhez vezette,
lesegítette válláról köpenyét, megoldotta álla alatt a nagy fekete
kalap szalagcsokrát, de Franciska nem szólt, annyit mondott
csak:</p>
<p>– Istenem – aztán kezébe temette arcát és úgy maradt
mozdulatlanul.</p>
<p>Jósika meghatottan nézte. Most mit tegyen? Valami olyat akart
tenni, ami jó és kellemes. Végre mentőgondolata támadt, kihúzta
csomagjából az aranyos legyezőt és szótlanul legyezni kezdte vele
szép, néma vendégét.</p>
<p>Franciska felnézett, mosolygott:</p>
<p>– Köszönöm, nagyon kedves, jól is esik, olyan melegem lett a
futástól.</p>
<p>– Hát honnan szaladt, miért szaladt? Bántotta valaki? Jaj annak,
aki bántotta. Milyen édes, hogy hozzám menekült.</p>
<p>– Igazán önhöz menekültem.</p>
<p>– De hogy és miért? Mondjon el nekem mindent, Franciska. Mi
bántja? Nagyon szeretnék segíteni kegyeden.</p>
<p>Franciska bizalommal, kedvesen nézett Jósika szemébe:</p>
<p>– Nagyon bajos ám rajtam segíteni, azt hiszem, nem is lehet.</p>
<p>– Pedig én mindent megtennék, ami módomban áll, higyje el.
Nagyot vétettem kegyed ellen, nem lett volna szabad elvinnem
Óbudáról, tudom.</p>
<p>Franciska fejét rázta:</p>
<p>– Úgysem maradtam volna akkor már otthon. <span class=
"pagenum"><a name="Page_252" id="Page_252">-252-</a></span></p>
<p>– Lehet, de jobb lett volna, ha másra vár.</p>
<p>– Kire vártam volna?</p>
<p>– Hardeneggre, Hardenegg nagyon szerette kegyedet.</p>
<p>Franciska megvetően biggyesztette ajkát:</p>
<p>– Szeretett? Azt olyan könnyű mondani.</p>
<p>Jósika megfogta a leány kezét.</p>
<p>– Nem szabad róla így beszélnie, Franciska. A gróf nagyon
szenvedett, mert elvesztette kegyedet. Komolyan szenvedett. Azt
hiszem, sohasem szeretett még senkit és nem is fog talán.
Kerestette kegyedet Óbudán, a nagynénjéhez akarta hozni Bécsbe és
végtelenül szomorú volt, mert nem találta ott többé, még pedig az
én hibámból. Itt járt nálam, tőlem kérte számon és én nem tudtam
megmondani, merre jár, mert engem is elhagyott, kis hűtelen.</p>
<p>Franciskát meghatotta, amit most hallott, megbánás is ébredt
szívében és egy pillanatra megértette, hogy sok mindent elhibázott
szegény kis életében és talán el is rontott örökre. Legyen a
feleségem! – ezt egyedül Hardenegg mondta neki. Szeretem! azt
hallotta mástól is. Szomorúan bólíntott egynéhányszor, de nem
akarta, hogy Jósika észrevegye bánatát, a világért sem akarta és
látszólag egykedvűen válaszolt:</p>
<p>– Ami elmult, elmult.</p>
<p>– Igaza van, Franciska, de azért mi most mégis a multról fogunk
beszélni, sok mindennel kell beszámolnia. Kezdje el a gyónást. Hova
tűnt el a pesti bálról?</p>
<p>– Hagyjuk, az már nagyon régen volt. Később elmesélem azt is.
Most engedje, hogy a végén kezdjem. Schönbrunnban éltem azóta
nyugodtan, csendesen, egész addíg, míg Napoleon vissza nem tért,
aztán… aztán sok minden történt, a vége az volt, hogy ma reggel
Metternich herceg barátságosan megizente nekem, hogy hagyjam el
Schönbrunnt. Olyan csúnya volt, a kis Napoleont is elvitték,
egyedül hagytak, Montesquiou grófné <span class="pagenum"><a name=
"Page_253" id="Page_253">-253-</a></span> bezárkózott a szobájába,
nem is láttam azóta. Ott hagytam minden holmimat, eljöttem,
megszöktem, nem bírtam maradni. Ma reggel a Grabenen megláttam önt
messziről, szerettem volna megszólítani, de elvesztettem szem elől.
Hiába kerestem, aztán olyan nehezen tudtam meg, hol lakik, és soká
bolyongtam, míg ide találtam. Nincs barátom, senkit sem ismerek,
mondja meg hát, merre menjek, mit tegyek?</p>
<p>– De édes Franciska, én holnap hajnalban elmegyek Bécsből,
messzire, a háborúba, Napoleon ellen, Linzben érem utól az
ezredemet.</p>
<p>– Istenem, hát velem mi lesz?</p>
<p>– Szegényke! – Jósika a leány kezét simogatta, aztán melegen
szólt hozzá: – Nézze, Franciska, menjen el a Hardenegg
nagynénjéhez, én elvezetem hozzá.</p>
<p>Franciska hevesen rázta a fejét:</p>
<p>– Nem, nem, azt nem.</p>
<p>– Miért nem?</p>
<p>– Mert nem lehet, nem szabad.</p>
<p>– Nem szereti Hardenegget?</p>
<p>– Nem tudom, hagyja, erről ne beszéljünk, kérem.</p>
<p>A hangja sírásba fúlt, izgatott volt, fájdalmas emlékek
gyötörték és a sok álmatlan éjszaka kimerítette, elgyengítette
egészen.</p>
<p>Jósika nem mert ellenkezni vele:</p>
<p>– Nézze, Franciska, – mondta gyengéden – most fáradt, nagyon
fáradt, látom, jöjjön, feküdjék le szépen.</p>
<p>– Nem, nem.</p>
<p>– De igen, fogadjon szót. Ledől az ágyamra, kicsit alszik, aztán
nyugodtan elhatározzuk a többit. Legyen jó, drága Franciska.</p>
<p>Franciska pihenni vágyott, a kényeztető szavak legyőzték,
elgyengítették akaraterejét és megengedte, hogy Jósika kézenfogva,
a hálószobájába vezesse, egy nagy fehér vánkost tegyen feje alá,
megsimogassa homlokát és betakargassa könnyű <span class=
"pagenum"><a name="Page_254" id="Page_254">-254-</a></span>
paplanával. Kábultan húnyta le szemét, Jósika lábujjhegyen osont
ki, és Franciska néhány perc múlva már mélyen aludt.</p>
<p>A kis báró benézett halkan, óvatosan, aztán leült szemben az
álmodó leánnyal és elhagyott sorsán gondolkozott. Mit tegyen vele,
mit tehet érte? Mit szólna Hardenegg, ha látná? Vajjon a
Palatinus-huszárok elmentek-e már? Azt kellene tudni. Gyors
elhatározással nyúlt sapkája után, felkötötte kardját és sietve
hagyta el az Alser-laktanyát.</p>
<p>Nem találta a lakásán Hardenegget, de a legénye azt mondta, hogy
bizonyosan a nagynénjénél van. Már neki is mindene be volt
csomagolva és Jósika sietett, szaladt, nehogy későn érkezzék.</p>
<p>Csakugyan Fini nénitől búcsúzott Hardenegg. Kedves, öreg, loknis
nagynénje álmodozva, szomorúan simogatta fiatal kedvence szőke
fejét.</p>
<p>– Szomorú vagyok, hogy elmész fiam, de talán most majd mégis el
fogod őt felejteni. Máriácska tegnap is nálam járt délután, olyan
kedves leány. Mondd, Rudi, még mindig csak azt a hűtlen Franciskát
szereted?</p>
<p>– Arany haja volt, Fini néni, könnyed járása, édesen remegő
szája, és én többé sohasem látom talán.</p>
<p>Fini néni nagyot sóhajtott:</p>
<p>– Mein lieber Gott, csak Mária Terézia élne még.</p>
<p>Ha bánata volt, mindig a császárnéját hívta segítségül, mert ő
volt a legbölcsebb, a legjobb.</p>
<p>Olyan csendes volt a búcsú az öreg házban, két némán szenvedő
ember sorsa lélegzett csak a régi falak között. De akkor
sarkantyúpengés verte fel a fehér lépcsők nyugalmát, hangosan jött
Jósika, kardját csörtetve, mint a követelő, betolakodó fiatalság
maga. Gyorsan, izgatottan beszélt, Fini néni fürtjei soha így még
szét nem zilálódtak és lihegve, kezét szívére szorítva, reszketve
mondta:</p>
<p>– Hozd el őt hozzám, Rudi, azért csak hozd ide, ha megérdemli
még szerelmedet. <span class="pagenum"><a name="Page_255" id=
"Page_255">-255-</a></span></p>
<p>– Tudtam, hogy minden rendbe jön, – újjongott Jósika.</p>
<p>– Édes, jó Fini tanti – köszönte Hardenegg.</p>
<p class="center">*</p>
<p>Franciska soká aludt, fáradtan nyitotta ki szemét, szétnézett,
mély álma után nehéz volt megbarátkoznia az ággyal, a szobával,
ahol a valóságra ébredt. Hirtelen elmult kábultsága, mert
tágranyilt tekintete egyszerre a Hardenegg arcára tapadt, aki
mellette ülve, szótlanul nézte őt. Franciska felugrott, kontyához
kapott, arcába hulló haját rendezgette, lesimította barna ruháját,
aztán gyámoltalanul esett le a keze, és nem mert többé mozdulni
sem.</p>
<p>Hardenegg felállt:</p>
<p>– Milyen kedves, Franciska kisasszony, hogy ma is azt a ruhát
viseli, melyben először láttam.</p>
<p>– Miért jött ide, Istenem, miért jött ide? – kérdezte
Franciska.</p>
<p>– Haragszik?</p>
<p>– Nem haragszom, csak…</p>
<p>– No csak?</p>
<p>– Szégyenlem magamat.</p>
<p>– Miért?</p>
<p>– Nem tudom.</p>
<p>A beszélgetés megakadt. Ott álltak egymás mellett, egy összetört
leány és egy reménykedő férfi, akinek arcáról lassan tűnt el az
öröm.</p>
<p>– Ha nem akarja, hogy itt legyek, elmehetek ismét.</p>
<p>– Igen, azt hiszem, jobb lesz, ha elmegy – mondta Franciska,
aztán kezébe temetve arcát, várta, hogy Hardenegg Rudolf gróf még
egyszer és most már utoljára tűnjék el életéből.</p>
<p>Úgy állt, mint egy letört virág, összetépve, megkínozva.
Hardenegg csak a haját látta, kontyba fésült, különös, szép haját
és nem tudott elmenni. Arra az estére gondolt, mikor Óbudán, a
kapualjában a gyertya remegett kezében. Akkor el kellett
<span class="pagenum"><a name="Page_256" id=
"Page_256">-256-</a></span> hagynia, most már nem hagyja el többé,
megmenti, felemeli, megvigasztalja. Ha az ő szerelmének nincs
gyógyító ereje, akkor minek is volnának nagy érzések a világon?</p>
<p>– Nem hagyom el, Franciska – mondta határozottan. – Nem megyek
el, még ha küldeni akar, akkor sem. Tudom, hogy elhagyatott és
szerencsétlen. A kegyed élete senkinek sem olyan drága, mint
énnekem, és nekem jogom van a kegyed életéhez. Én gondoskodni fogok
kegyedről, Franciska. Nekem van egy nagynéném, Fini tant, úgy
szólítom őt. Kedves, fehérhajú, öreg hölgy. Azt mondta nekem, most,
mikor idejöttem, hogy hozd el őt hozzám, ha megérdemli a
szerelmedet. Nekem holnap indulnom kell a csapatommal, elviszem hát
hozzá, ott marad nála, míg én visszatérek. Ha pedig nem térnék
vissza, akkor nála marad addig, míg valaki jön, aki úgy szereti,
mint én szerettem, édes Franciska. Úgy-e eljön velem az én kedves,
öreg tantimhoz?</p>
<p>– Én nem mehetek el önnel.</p>
<p>– Miért nem?</p>
<p>– Mert nem érdemlem meg a szerelmét.</p>
<p>Franciska elfordult, az ablakhoz lépett. Most mindennek vége,
gondolta és várta, hogy Hardenegg elmegy szó nélkül, megvetéssel
szívében és megszabadul gyötrő jóságától.</p>
<p>Hardenegg azonban nem ment, nem ment, mert nem hitt Franciskának
és nem is akart hinni, szerette őt igazán, jónak, szépnek kívánta,
de nem hagyta volna el semmiképen, mert szerencsétlennek látta és
elhagyottnak.</p>
<p>– Franciska, szeret valakit?</p>
<p>Olyan szomorúan kérdezte, hogy Franciskának felelnie
kellett:</p>
<p>– Nem szeretem már, vagy talán igen, nem tudom.</p>
<p>– Szerette és rossz volt kegyedhez, úgy-e?</p>
<p>Franciska bólintott. <span class="pagenum"><a name="Page_257"
id="Page_257">-257-</a></span></p>
<p>– Nagyon szerette? – féltékeny harag volt most a Hardenegg
hangjában.</p>
<p>Franciska feléje fordult, ránézett, de aztán lesütötte a
szemét:</p>
<p>– Nem tudom… Miért kínoz, mit akar tőlem? Hagyjon el kérem.</p>
<p>Hardenegg megfogta a Franciska tehetetlenül lecsüngő kezét:</p>
<p>– Nem hagyom el, – mondta határozottan. – Nem hagyom el, míg nem
tudtam meg mindent, míg nem tudom, hogy miért akar szabadulni
tőlem. Feleljen kérem, Franciska, nem gyötröm sok kérdéssel, de
válasza az életet jelenti nekem. Tudom, akármi is történt, a sorsot
kell okolnom, nem kegyedet, mert kegyed jó, finom, büszke és
önérzetes. Mondja, miért nem érdemli meg a szerelmemet?</p>
<p>Franciska keze ökölbe szorult, haragos lett, szenvedélyes, a
Hardenegg jósága kínozta, eltávolította tőle. Ha karjába kapta, ha
megcsókolta volna, ha megfogta volna kezét, hogy elvigye magával,
hogy szeresse kérdés nélkül, az jó lett volna és szép, így csak
makaccsá tette kitartó, finom gyengédsége.</p>
<p>– Mondtam már, hogy mást szerettem, találkoztam vele,
megcsókoltam és megcsókolt, megölelt ő is sokszor. A schönbrunni
parkban volt, éjjel, a romoknál találkoztunk.</p>
<p>Franciska nagyot lélegzett, elhallgatott.</p>
<p>– Sokszor találkoztak? – kérdezte Hardenegg.</p>
<p>– Sokszor, – felelte nyugodtan Franciska, de aztán elszégyelte
magát, piros lett, és halkan tette hozzá: – Nem igaz, csak kétszer.
Egyszer mentem, mert hívott, egyszer meg véletlenül
találkoztunk.</p>
<p>Vajjon miért akarja magát rosszá tenni az én szememben? törte
fejét Hardenegg és most már igazán tudni akart mindent.</p>
<p>– Nem mondaná meg, ki volt, akit szeretett, Franciskám?</p>
<p>– Nem. <span class="pagenum"><a name="Page_258" id=
"Page_258">-258-</a></span></p>
<p>– Jósika volt?</p>
<p>– Nem.</p>
<p>– A cár?</p>
<p>– Nem.</p>
<p>– De akkor ki?</p>
<p>– Mondtam már, hogy nem mondom meg úgy sem.</p>
<p>Hardenegg nyugodt maradt:</p>
<p>– Jó, hát nem is kérdem.</p>
<p>– Különben, mit bánom én, mért ne tudná, hogy ki volt,
Beauharnais Eugént szerettem, gróf úr – Franciska közelebb lépett
Hardenegghez, a szeme lázasan fénylett. – Nagyon szerettem, a
nyakába borultam, azt akartam, hogy elvigyen magával, az övé
akartam lenni, most pedig ide jöttem Jósikához. Úgy, most már
mindent tud. Van még valami óhaja? No menjen, hagyjon már itt,
hagyjon már itt kérem, úgyis megvet, tudom. Ön gőgös, szigorú, és
én… menjen… menjen…</p>
<p>Az előbb még haragudott Hardeneggre, mert olyan kényszerítő
súllyal nehezedett rá nyugodt fölénye, most meg majd megrepedt a
szíve, mert biztosan hitte, hogy elhagyja egy perc mulva, örökre.
Leült egy karosszékbe, arcát zsebkendőjébe temette és sírni kezdett
keservesen, hangtalanul. De Hardenegg most sem ment. Egy igazi
férfi tiszta szerelme mindent megért és mindent kész megbocsájtani.
Szép, nagy érzelem, de veszedelmes is, mert önmagának él, önmagát
szolgálja, végtelen gőgjében mást nem lát, kész eltiporni mindent,
ami útjába áll, és teljesen hisz saját megváltó varázsában.</p>
<p>– Szegény, szegény Franciskám, mennyit szenvedhetett – mondta
Hardenegg egyszerűen, nem részvéttel, hanem végtelen
gyöngédséggel.</p>
<p>– Ne sajnáljon kérem, ne, az olyan szomorú – zokogta
Franciska.</p>
<p>– Nem sajnálom, Franciska, szeretem. Kegyed nem szeret engem,
tudom. Nem kell felelnie, abból, <span class="pagenum"><a name=
"Page_259" id="Page_259">-259-</a></span> amit elmondott nekem,
látom, érzem. Ha csak egy kicsit is szeretne, eltitkolt volna
előttem mindent, mert féltette volna remélt boldogságát. Nem
szeret, de elűzni sem akart, mert akkor elég lett volna röviden
annyit szólnia, menj, mert mást szeretek, másé vagyok. De nem
szeret mást sem, nem a másé, tehát az enyém, mert az én szerelmemet
nem lehet megölni olyan könnyen. Szeretem Franciska. Soha még nem
mondtam ezt nőnek és nem is fogom, esküszöm, soha. Kegyed az
egyetlen leány számomra a nagy világon és én ezt az egyetlen drága
leányt meg akarom tartani magamnak. Majd egyszer a feleségem lesz,
majd egyszer, ha kegyed is úgy akarja. Most pedig, Franciskám,
válnunk kell. Nagyon fáj a válás, de talán jobb, hogy elválunk
egymástól hosszú időre. Kegyed szomorú, megsebzett, fáradt,
pihennie kell, és felednie sok mindent, amit a gonosz világ
mutatott és amitől elborzadt finom, tiszta lelke. Ha pedig majd
visszajövök a háborúból…</p>
<p>Franciska megtörölte hirtelen szemét és a Hardenegg keze után
nyúlt:</p>
<p>– Ne, ne, ne mondjon most semmit, majd később, sok idő múlva
kérdezze, amit most akart kérdezni. Most azt hiszi, szeret és kész
mindent elfeledni, megbocsájtani, de talán megbánná hamar. Előbb
majd elmondok én is mindent. Egyszer elmondom, ha újra találkozunk,
most nem bírom, nem lehet.</p>
<p>– Édes, drága – mondta Hardenegg. Két kezébe fogta a Franciska
fejét és a szemébe nézett hosszan: – Az én szerelmem el nem múlik
soha, szeretem, bármi is történt, szeretem, úgy, ahogy most előttem
áll és multjával együtt magaménak akarom a jövőjét.</p>
<p>Franciska lehúnyta a szemét, végtelen nyugalom szállta meg,
szinte bosszantó unalommal nehezedett rá sorsának nagy, egyforma,
sima biztonsága. Hardenegg elragadtatva, boldogan nézte sokáig
<span class="pagenum"><a name="Page_260" id=
"Page_260">-260-</a></span> és leste míg majd újra megláthatja
ragyogó, sötét pillantását. Karosszéke mellé térdelt és beszélt
hozzá ellentmondást nem tűrő, gyengéd, gondoskodó hangon.</p>
<p>– Belátom, drága angyalom, hogy Fini nénihez nem akar menni, míg
engem nem szeret és amíg nem tud hinni bennem egészen. Nézze,
Franciska, holnap hazamegy Óbudára. Holnap korán reggel, nagyon
korán indul, mielőtt én elhagynám Bécset. Az édesapja szívesen
fogadja, nem bír ellentállni szíve szavának, ha újra látja, tudom.
Otthon nyugodtan fog élni, míg én visszatérek. Lehet, hogy soká nem
hall hírt felőlem, de vár reám és bízik bennem. Úgy-e így lesz,
Franciska?</p>
<p>– Minden úgy lesz, ahogy ön kívánja – felelte Franciska.
Akaraterejének vége volt, minden kívánság kihalt szívéből.</p>
<p>– Köszönöm, Franciska. És most még csak egyet kérdek. Mondja,
megvan-e még a vörös daru, a mi madarunk? Megtartotta a kis
emléket, melyet Jósikával küldtem?</p>
<p>Franciska szívére szorította kezét:</p>
<p>– Itt van!</p>
<p>– Mindig viselte?</p>
<p>– Mindig… azaz nem…</p>
<p>– Mikor mást szeretett, akkor nem viselte?</p>
<p>– Akkor nem.</p>
<p>– Milyen jó, milyen szép kegyedtől. Engedje, hogy megcsókoljam,
Franciska.</p>
<p>És Franciska összeszorított, hideg kis száját odanyújtotta
Hardenegg Rudolf grófnak. <span class="pagenum"><a name="Page_261"
id="Page_261">-261-</a></span></p>
<div class="chapter">
<h2><span class="smaller">XXIV. FEJEZET.</span><br />
Nem élhetek nélküled.</h2>
</div>
<p>Franciska az ablaknál ült és hímezett, mindig hímezett, mert nem
volt mást mit tennie, közben elgondolkozott, messzejárt, ha pedig
időnként felnézett, elcsudálkozott, hogy olyan kicsi a szobája és ő
be van csukva négy szűk fal közé, tarka multjával, a sok emberrel,
kik emlékezésében eljöttek hozzá, hogy meglátogassák
ábrándjaiban.</p>
<p>Franciska otthon volt Óbudán, mintha soha el sem ment volna.
Mikor ott ült virágos ablakában, ugyanazoknak a bútoroknak lila
selymén játszott a tavaszi nap és aranyos sugarai nézegették
magukat a sötét, síma falábak tükrében. A zongora nyitva, a gitár
szalagjai tarkán pihennek a falon és könyvei sorban állnak a fehér
terítős polcokon. Minden úgy, mint régen, csak valami mélységes
csend teszi halottá a szobát, a bútorokat, az egész házat.</p>
<p>Müller Hiláriusz hallgatva sülyed el nagy karosszékében és némák
az órák is mind, senki sem szól Franciskához.</p>
<p>Hazajött és az öreg ház befogadta, hogy eltemesse
emlékeivel.</p>
<p>Szép, napos délelőttön ért haza Franciska. Félve csengetett és
kopogott is hozzá a barna kapun a régi jellel. Náni kinézett, s míg
bebocsájtotta, sűrű könnyek peregtek végig ráncos arcán.</p>
<p>– Náni, öreg Náni – rebegte Franciska.</p>
<p>Náni nem felelt. A könnyei hullottak hervadt keblére, kötényére,
tréfásan pihentek meg orra hegyén, mert nem ért rá letörölni őket,
Franciskát tolta el magától remegő kezével.</p>
<p>Náni ment, Franciska lépkedett utána, az ebédlő ajtó nyikorgott,
s az ablakfüggönyök halkan meglibbentek az enyhe léghuzatban, épen
mint régen.</p>
<p>A kályha mellett, barna kabátban, Hiláriusz <span class=
"pagenum"><a name="Page_262" id="Page_262">-262-</a></span> mester
ült, előrehajolva, és Franciska édes, otthonos érzéssel, végtelen
gyengédséggel szaladt feléje:</p>
<p>– Apám, kedves jó apám!</p>
<p>Hiláriusz mester felnézett, idegen tekintete alig egy pillanatra
pihent a leánya arcán, aztán hosszú ujjú, csontos, fehér kezével
eltolta magától, szótlanul, mint Náni, de könny nélkül, kihalt
arccal.</p>
<p>– Jó atyám, elűzöl, nem maradhatok nálad? – sírta Franciska.</p>
<p>– Itt maradhatsz – mondta röviden Hiláriusz, aztán elfordult
tőle egészen.</p>
<p>Franciska ott maradt. Sírt, könyörgött, beszélni kezdett,
mesélni akart, de apjának fásult tekintete elnémította és a halott
házban szótlan, élőhalott lett ő is. Tudta, hogy apja rosszabbnak
képzeli, mint amilyen, nem bírja elhinni, hogy fehéren, tisztán
járta meg az életet és legfeljebb gondolatban vétkezett, mint
minden fiatal leány, míg bele nem nyugszik, hogy a sors egy
egyformán ketyegő csendes óra, amely csak ritkán muzsikál
egyet-egyet.</p>
<p>Régen és most? Régen vidám volt körülötte minden, az apja
mesélt, együtt olvastak, Franciska énekelt, gitározott esténként.
Most csendes volt a zongorája, ha portörlés közben megérintett
véletlenül egy billentyűt, összerezzent, és a váratlan hangra
megrázkódtak a néma szobák. Régen, ha valami szépre gondolt, úgy
biztatta magát: majd megjön egyszer! Most csalódottan hajtotta le
fejét és könnyes szemmel búcsúzott tőle: kár, hogy el nem érem
soha!</p>
<p>Elment és visszajött, hozott egy csomó emléket és elvesztette
ifjúkorának összes ábrándjait.</p>
<p>Most már tudta, hogy igen nagyra álmodta az életet, a szerelmet
is. Amire ő várt, azt egy emberben meg nem találhatta; Napoleoné
volt a rajongása, forró, fiatal testének vágya Beauharnais Eugéné,
és a jövője, sorsa, a nyugalma, a vigasza Hardenegg Rudolf gróf.
Vajjon visszajön-e? Ha <span class="pagenum"><a name="Page_263" id=
"Page_263">-263-</a></span> nem jön, elvész sorsának utolsó
reménye, és ha jön, szomorú lesz akkor is találkozásuk napja, mert
minden merész ábránd halálát jelenti majd a viszontlátás perce.
Nagy, végtelen, boldog szerelmek csak az olyan emberek számára
vannak, akik csendesek, nyugodtak, mint Hardenegg Rudolf gróf,
akiknek erős, szilárd a jellemük, biztos férfiasságukban meg nem
zavarja semmi sem, bolondos ábrándok nem gyötrik, készek megküzdeni
ésszel, karral a mindennapokért, de a vágyak ezer szeszélyének
kínját nem ismerik.</p>
<p>A napok teltek, hangtalanul folytak össze Óbudán, nem zavarta
meg múlásukat egyetlen szó, egyetlen kacaj, a történéseknek még
árnyéka sem.</p>
<p>A Magyar Kurirt várta Franciska izgatottan. A kapuban állt
érkezése napján, minden héten. Mi lesz Napoleonnal? Megkésetten
kapott bizonytalan híreket csak. Nem beszélt senkivel, nem írt neki
senki sem. Hardenegg sem küldött levelet, Franciska akarta így,
hogy ne őrízze a gróf elhatározását írott szó, ha meg tud
bocsájtani, úgy jöjjön vissza, mikor jöhet, ő vár reá.</p>
<p>– Vár és szeret? – kérdezte Hardenegg.</p>
<p>– Hűséges maradok – felelte Franciska.</p>
<p>Szerelem helyett hűség, boldogság helyett megalkuvás. Hardenegg
belenyugodott ebbe is, ő várt, bízott végtelen szerelmének erejében
és elment legyőzni Napoleont.</p>
<p>Április 7-én kelt a kiáltvány:</p>
<p>„Eszerint még egyszer kiállunk egész Európával együtt a
viaskodás helyére, Napoleon Bonaparte és pártosai ellen. Útra tehát
Isten segedelmével a világ nyugalmáért, a rendért és erkölcsért, a
királyért és hazáért.“</p>
<p>Újra bizonytalan lett az élet, mindenki csak háborúról,
győzelemről beszélt, a magyar fiúk áldozatkészen mentek el meghalni
Ferenc császár trónjáért és az asszonyok tépést csináltak csendes
esti órákban. <span class="pagenum"><a name="Page_264" id=
"Page_264">-264-</a></span></p>
<p>Franciska nem látott mindebből semmit, ő hímezett, Napoleonra
gondolt, és érte könyörgött az angyali üdvözletről elnevezett
templomban, a Mária-kép előtt:</p>
<p>– Rózsakoronás szűz asszony imádkozzál érette…“</p>
<p>Tulajdonképen mit akart? Maga sem tudta. Napoleonért könyörgött
és Hardenegg, a férfi, kire sorsa várt, szívének hőse ellen harcolt
valahol. Hideg kezét mellére szorította, Napoleon képére, a vörös
darura és forró álmok elérhetetlen vágyában remegett, míg odarakta
ibolyáit az oltár fehér terítőjére mindennap. A császár, merész
ábrándok, ibolyák, kívánságok, tavasz, hasztalan tépelődésben
eltöltött türelmetlen órák és otthon a néma ház!</p>
<p>Keveset aludt Franciska és alig evett, éjjel felriadt álmából
dobogó szívvel és reggel remegő térdekkel kezdett neki az
életnek.</p>
<p>Szobája ablakában ült hímzése előtt órákig, Hiláriusz mester meg
az ebédlőben, a kályha mellett, egyformán mindig, mintha végtelen
fájdalmában eltemetve, az örökkévalóságot szenvedné fásultan,
hangtalanúl.</p>
<p>– Apám! – suttogta Franciska kétségbeesetten, szóra biztatva
magát, de hangosan nem merte ismételni soha a régi, kedves
nevet.</p>
<p>Milyen szép óra is volt az, amelyben elment Jósikával, akkor is
vert a szíve, akkor is remegett a térde, de reszketésén túl, nagy
álmokban, az élet beteljesedésében hitt. Most már vége! Fáradtan
hullott le szép, aranyos feje, és szája hervadtan keserű lett, mint
egy őszi, sápadt virág.</p>
<p>Ha Hardenegg nem jön vissza, itt pusztul el Óbudán, szomorú
egyhangúságban. Hardenegg az utolsó remény, a kis polgárleány
számára a legragyogóbb életlehetőség, Franciskának a virágos
halál.</p>
<p>Az apja háza most kripta, az élet a szép gróffal temető, de
napfényes temető. A régi Franciskát <span class="pagenum"><a name=
"Page_265" id="Page_265">-265-</a></span> csendesen befektetik egy
virágos sírba, ők pedig élni fognak, hogy öntözzék, ápolják ezt a
viruló, zöldelő hantot és a férje talán soha meg sem sejti majd,
hogy halottjuk van.</p>
<p>Eljött a nyár is, a napok sietve teltek egyhangúságban
összefolyva, de a gyorsan letűnt idő végtelen hosszúnak tetszett,
mikor már multtá lett, a jövő pedig kínzó örökkévalóságnak
igérkezett.</p>
<p>Az eső mindig esett, Franciska csapzott hajjal jött meg
délutánonként a vecsernyéről, a kályhában június elején is tűz
égett, és ott szárítgatta átázott cipellőjét, melengette fázó
kezét.</p>
<p>A Magyar Kurir tele volt panasszal: „A múlt esztendőbeli igen
sovány aratásra és már két esztendei nyomorult, s csaknem semmi
szüretre következett nagy drágasághoz és szükséghez újabb
szerencsétlenségek járulnak. A terméshez kevés reménység
vagyon.“</p>
<p>A természet is hadat üzent az embereknek, az emberek meg
egymásnak.</p>
<p>A szőlőt virágjában érte a sok eső, ami meg megmaradt, azt a jég
pusztította el. A folyók kiáradtak és elmosták a vetéseket, viharok
tépték le a házak fedelét és a villám egész falurészeket tett
tönkre, míg Napoleon ellen harcolt a szövetkezett Európa.</p>
<p>A zsiványok elszaporodtak, az emberek nem mertek útnak indulni,
a postakocsikat minduntalan kifosztották és a gyilkosságok
napirenden voltak.</p>
<p>Békásy Ferenc táblabíró otthonába este tízkor rontottak be a
haramiák, mikor társaság volt nála, a házat kirabolták és elvették
a vendégek pénzét és ékszereit is.</p>
<p>Remegő félelem vett erőt mindenkin, és az ijedtség, mint egy
végtelen, sötét, váratlan borzalmakkal teli viharfelhő, úgy
nehezedett az országra. A föld nem termett, de buján tenyésztek a
borzalmak, melyeket az a sok évi háború vetett el. És most ismét
háború volt! <span class="pagenum"><a name="Page_266" id=
"Page_266">-266-</a></span></p>
<p>Háború volt! Franciska pedig csendesen, egyhangúan élt, mint egy
bezárt, leláncolt kis állat. Meggyötörten, de szabadulási vágy
nélkül, mert nem volt hova mennie, nem volt kívánsága és a külső,
távoli események kapcsolták már csak az élethez.</p>
<p>Akkor jött meg a waterlooi csata híre! Franciskához semmi sem
ért el az örömujjongásból, ami a városban kitört. Az új remények,
az új öröm bíztatása nem lelkesítette, ő a Magyar Kurirból csak
eszményképének elsötétülését tudta meg. Bécsben ünnepet tartottak
fényes, templomi pompával, nagy misével, „Te Deum laudamus“
énekléssel. A katonák és a bástyán lévő ágyúk háromszori szalvét
lőttek. De a Te Deum hangjai, az üdvlövések zaja nem hallatszott el
Óbudára, ahol egy elhagyot leány a nagy császárt siratta.</p>
<p>Képzeletben látta őt Franciska Marengónál és látta a
piramisoknál. Látta Austerlitznél, a jenai csatában, a wagrami
mezőn és közben újabb híreket várt a waterlooi csatáról.</p>
<p>A császár meghalt, mert Franciska egy percig sem gondolt arra,
hogy Napoleon túlélheti végleges, reménytelen bukását.</p>
<p>Imperátor volt, a világ ura, most halott, most vége és az égen
eggyel szaporodtak a csillagok. Franciskához eljárt holtan és
eljárt élve, amint annyiszor álmodott róla régen.</p>
<p>Milyen egyszerű volt fehér lován, szép, napos keze volt, márvány
keze, mint a római hősöknek és erősen metszett arcéle, mint az
antik isteneknek. A mosolya derült volt, a szeme tiszta, mint az
elérhetetlen nyári égbolt és tekintete átlátta mindazt, amit mi
csak sejtünk. Keveset beszélt a császár, eljövendő nagy
történésekben élt képzelete és gondolatait csak tettei árulták el
az embereknek.</p>
<p>Ilyen volt és most eltűnt, megsemmisült, mert a világnak már
nincs szüksége istenekre. Fájón, <span class="pagenum"><a name=
"Page_267" id="Page_267">-267-</a></span> gyönyörű szomorúsággal
így élte a történelmet Franciska, de a Magyar Kurir kiábrándító
kegyetlenséggel hozta híreit.</p>
<p>„Napoleon éjjel futott el, drága császári palástja, szekerei,
még a perspektívája is, mellyel a csata napján vizsgálódott, az
ellenség kezébe kerültek. Semmi bagázsiája sem maradt. Drágaságai,
kövei, gyöngyei, a katonák prédájává lettek. Mikor az ellenség
utolérte, Napoleon szekéren folytatta útját visszafelé, amelyből
kard nélkül kiszökvén s egy lóra felkapván, úgy menekedett meg az
éjszaka segedelmével, kalapját a lóra üléskor ejtette el…“</p>
<p>A császár futott, a császár elhagyta kardját, a császár
elvesztette történelmi kalapját, a császár…</p>
<p>Franciska körme a tenyerébe vágódott, mert megcsalták,
kirabolták most már egészen! Kegyetlen diadallal olvasta, hogy a
folyók kiáradnak, hogy július 20-án, éjjel tíz és tizenegy óra
között, rettenetes égiháború volt Bécsben és a Leopold-városban
lévő felső hídnál a menykő irtóztató ropogással leütvén, két férfit
és egy asszonyszemélyt megölt.</p>
<p>Pusztuljon is a világ, csapjon le a villám, haljanak ki az
emberek, mikor Napoleon az angolokkal tárgyal, hogy befogadják
országukba, mint csendes embert. A Bellerophon nevű linea-hajó
fedélzetén mint Európa foglya vitorlázik Albion partjai felé, és
francia földön elhal az utolsó: Vive l’Empereur! kiáltás.</p>
<p>„Megjegyzésre méltó, – bölcselkedett a Magyar Kurir, – hogy
Bonaparte Napoleon épen azon órában, amelyben egy hónappal azelőtt,
a Niederlandi határszéleken az ellenségeskedést elkezdette vala, a
maga pályafutásának végső végét érte.“</p>
<p>A császár eldobta kardját, elvesztette kalapját, szeméből kihalt
a régi fény és Bonaparte Napoleon, a hízásnak induló, jó étvágyú,
nyugalomra <span class="pagenum"><a name="Page_268" id=
"Page_268">-268-</a></span> vágyó magánember, homlokában a
meggyérült, megfakult, fekete hajtinccsel útnak indult Szent Ilona
szigetére. „Mert egy sziget sincs talán a világ tengerén, amely
minden szárazföldtől olyan messze volna, mint ez. A kormányzónak
háza, mely Bonapartenak ezentúl lakhelyül fog szolgálni, a
legmagasabb helyen van, ahonnét lehetetlen elszökni. Ezen sziget
felett felhőt sohasem látni; az idő itt örökké szép, a levegő
tiszta, itt még sohasem hallottak dörgést.“</p>
<p>Franciska ölébe ejtette a Magyar Kurirt, kinn szakadt az eső,
villámlott és dörgött, szél rázta az ablakot, és Napoleon nem
tudott elpusztulni ilyen viharokban, hanem elment haldokolni az
örök nyárba. Szent Ilona szigetén örök a nyár, de Óbudára eljött az
ősz, a szeptember, az október, a katonák lassan hazatértek, csak
Hardenegg Rudolf grófról nem jött hír.</p>
<p>Franciska lemondott róla, nem várta már, mindennel leszámolt,
csendes lett és egészen szomorú. Alkonyatkor, mikor az árnyak
beköltöztek szobájába, mikor a derűsre változott ősz fáradt sugarai
letüntek az égen, olyankor Jósikára gondolt, régi reményekre, a
szökésre, a nagy érzésekre, míg fáradt, gúnyos mosolyára ráborult
az este.</p>
<p>Azt hitte, már elfásult egészen, amint a gondolatok és
töprengések mindig ölnek, ha nem közölhetjük őket senkivel és a
kifejezés varázsa nem tart ébren.</p>
<p>Egy októberi nap aztán szót kergetett a Franciska néma ajkára és
a bágyadt pompájú délutánon halk sikollyal ugrott fel az ablak
mellől:</p>
<p>– A darvak!</p>
<p>Az őszi égen pedig V-betűbe rendezkedve egy darucsapat repült
nyugat felé.</p>
<p>Franciska fáradtan hullott vissza karosszékébe, kezét a vörös
daru képére szorította és tudta, hogy a csudamadár nem volt már
közöttük.</p>
<p>A vörös daru, ifjú remények, el nem ért életcélok, <span class=
"pagenum"><a name="Page_269" id="Page_269">-269-</a></span> be nem
teljesült vágyak tündérképe, mely egyszer tűnik fel a szemhatáron,
csalogat, hivogat és ha utána indulunk, elszáll örökre.</p>
<p>Boldognak lenni csak addig lehet, míg őt kergetjük, de élni
lehet nélküle is.</p>
<p>– Lehet, és én akarok! – Franciska makacsul ismételte mindennap
százszor is.</p>
<p>Gyűlölni kezdte életének kalandos esztendejét, tisztaságra
vágyott, nyugalomra, egy örök, derűs, májusi napra. Szalmakalap,
könnyű ruha, szélcsend, békesség, nagy fák, virágos gyepszőnyegek
és egy erős, biztos szerelem körülötte.</p>
<p>Igy várta vissza Hardenegg Rudolf grófot, most már várta!</p>
<p>Nem várta hiába. Ködös, szomorú novemberi estén, mikor a
vontatóhajók tülkölve úsztak a Dunán, mikor a dércsípte utolsó
levelek hullottak a fákról, mikor a tűz pattogva égett a kályhában
és a lámpa szomorú fényében árnyékok ingtak a falon, egyszerre
csengettek a barna kapun. Franciska ment ajtót nyitni, úgy mint
régen, mikor a császár járt náluk.</p>
<p>A zár csikordult, a kaput hirtelen tárta ki a légvonat, a
gyertya elaludt Franciska kezében és nagy köpenyébe burkolva
Hardenegg Rudolf gróf állt a küszöbön.</p>
<p>Minden olyan váratlan volt és mégis annyira természetes, mint
mikor az ember hosszú tévelygések után, a világos, fehér országútra
ér. A bozót megtépte, az eső verte, a forró nap meggyötörte
Franciskát és most egy férfi érte jött, hogy a nyugodt, tiszta úton
menjenek együtt az életen át.</p>
<p>Franciska nem szólt és Hardenegg is némán állott előtte a
permetező ködben. Hajadonfőt volt, balkezével néhányszor
végigsimított gondosan fésült szőke haján, nyugodt pillantású, kék
szeme pedig alázatos várakozással pihent aranyos szerelme arcán.
Megbocsátani jött, végtelen sokat adni, de nagy érzése könyörgő
koldussá tette. <span class="pagenum"><a name="Page_270" id=
"Page_270">-270-</a></span></p>
<p>Az érzés a tiszta, meleg érzés mindig egyszerű, majdnem banális,
de Franciska most nem mosolygott, mint régen tette volna, hanem
Hardenegg felé nyújtotta kezét. Hardenegg boldogan szorította
szívéhez a hideg, nyugodt, fehér kezet és halkan, remegő hangon
köszöntötte életének egyetlen szerelmét:</p>
<p>– Visszajöttem, mert nem élhetek nélküled!</p>
<hr class="chap" />
</body>
</html>
